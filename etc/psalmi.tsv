Psa	1	1	Fericit bărbatul, care n-a umblat în sfatul necredincioşilor şi în calea păcătoşilor nu a stat şi pe scaunul hulitorilor n-a şezut;
Psa	1	2	Ci în legea Domnului e voia lui şi la legea Lui va cugeta ziua şi noaptea.
Psa	1	3	Şi va fi ca un pom răsădit lângă izvoarele apelor, care rodul său va da la vremea sa şi frunza lui nu va cădea şi toate câte va face vor spori.
Psa	1	4	Nu sunt aşa necredincioşii, nu sunt aşa! Ci ca praful ce-l spulberă vântul de pe faţa pământului.
Psa	1	5	De aceea nu se vor ridica necredincioşii la judecată, nici păcătoşii în sfatul drepţilor.
Psa	1	6	Că ştie Domnul calea drepţilor, iar calea necredincioşilor va pieri.
Psa	2	1	Pentru ce s-au întărâtat neamurile şi popoarele au cugetat deşertăciuni?
Psa	2	2	S-au ridicat împăraţii pământului şi căpeteniile s-au adunat împreună împotriva Domnului şi a unsului Său, zicând:
Psa	2	3	«Să rupem legăturile lor şi să lepădăm de la noi jugul lor».
Psa	2	4	Cel ce locuieşte în ceruri va râde de dânşii şi Domnul îi va batjocori pe ei!
Psa	2	5	Atunci va grăi către ei întru urgia Lui şi întru mânia Lui îi va tulbura pe ei;
Psa	2	6	Iar Eu sunt pus împărat de El peste Sion, muntele cel sfânt al Lui, vestind porunca Domnului.
Psa	2	7	Domnul a zis către Mine: «Fiul Meu eşti Tu, Eu astăzi Te-am născut!
Psa	2	8	Cere de la Mine şi-Ţi voi da neamurile moştenirea Ta şi stăpânirea Ta marginile pământului.
Psa	2	9	Le vei paşte pe ele cu toiag de fier; ca pe vasul olarului le vei zdrobi!».
Psa	2	10	Şi acum împăraţi înţelegeţi! Învăţaţi-vă toţi, care judecaţi pământul!
Psa	2	11	Slujiţi Domnului cu frică şi vă bucuraţi de El cu cutremur.
Psa	2	12	Luaţi învăţătură, ca nu cumva să Se mânie Domnul şi să pieriţi din calea cea dreaptă, când se va aprinde degrab mânia Lui! Fericiţi toţi cei ce nădăjduiesc în El!
Psa	3	1	Doamne, cât s-au înmulţit cei ce mă necăjesc! Mulţi se scoală asupra mea;
Psa	3	2	Mulţi zic sufletului meu: «Nu este mântuire lui, întru Dumnezeul lui!».
Psa	3	3	Iar Tu, Doamne, sprijinitorul meu eşti, slava mea şi Cel ce înalţi capul meu.
Psa	3	4	Cu glasul meu către Domnul am strigat şi m-a auzit din muntele cel sfânt al Lui.
Psa	3	5	Eu m-am culcat şi am adormit; sculatu-m-am, că Domnul mă va sprijini.
Psa	3	6	Nu mă voi teme de mii de popoare, care împrejur mă împresoară.
Psa	3	7	Scoală, Doamne, mântuieşte-mă, Dumnezeul meu, că Tu ai bătut pe toţi cei ce mă vrăjmăşesc în deşert; dinţii păcătoşilor ai zdrobit.
Psa	3	8	A Domnului este mântuirea şi peste poporul Tău, binecuvântarea Ta.
Psa	4	1	Când Te-am chemat, m-ai auzit, Dumnezeul dreptăţii mele! Întru necaz m-ai desfătat! Milostiveşte-Te spre mine şi ascultă rugăciunea mea.
Psa	4	2	Fiii oamenilor, până când grei la inimă? Pentru ce iubiţi deşertăciunea şi căutaţi minciuna?
Psa	4	3	Să ştiţi că minunat a făcut Domnul pe cel cuvios al Său; Domnul mă va auzi când voi striga către Dânsul.
Psa	4	4	Mâniaţi-vă, dar nu greşiţi; de cele ce ziceţi în inimile voastre, întru aşternuturile voastre, vă căiţi.
Psa	4	5	Jertfiţi jertfa dreptăţii şi nădăjduiţi în Domnul.
Psa	4	6	Mulţi zic: «Cine ne va arăta nouă cele bune?». Dar s-a însemnat peste noi lumina feţei Tale, Doamne!
Psa	4	7	Dat-ai veselie în inima mea, mai mare decât veselia pentru rodul lor de grâu, de vin şi de untdelemn ce s-a înmulţit.
Psa	4	8	Cu pace, aşa mă voi culca şi voi adormi, că Tu, Doamne, îndeosebi întru nădejde m-ai aşezat.
Psa	5	1	Graiurile mele ascultă-le, Doamne! Înţelege strigarea mea!
Psa	5	2	Ia aminte la glasul rugăciunii mele, Împăratul meu şi Dumnezeul meu, căci către Tine, mă voi ruga, Doamne!
Psa	5	3	Dimineaţa vei auzi glasul meu; dimineaţa voi sta înaintea Ta şi mă vei vedea.
Psa	5	4	Că Tu eşti Dumnezeu, Care nu voieşti fărădelegea, nici nu va locui lângă Tine cel ce vicleneşte.
Psa	5	5	Nu vor sta călcătorii de lege în preajma ochilor Tăi. Urât-ai pe toţi cei ce lucrează fără de lege.
Psa	5	6	Pierde-vei pe toţi cei ce grăiesc minciuna; pe ucigaş şi pe viclean îl urăşte Domnul.
Psa	5	7	Iar eu, întru mulţimea milei Tale, voi intra în casa Ta, închina-mă-voi spre sfânt locaşul Tău, întru frica Ta.
Psa	5	8	Doamne, povăţuieşte-mă întru dreptatea Ta din pricina duşmanilor mei! Îndreptează înaintea mea calea Ta.
Psa	5	9	Că nu este în gura lor adevăr, inima lor este deşartă; groapă deschisă grumazul lor, cu limbile lor viclenesc.
Psa	5	10	Judecă-i pe ei, Dumnezeule; să cadă din sfaturile lor; după mulţimea nelegiuirilor lor, alungă-i pe ei, că Te-au amărât, Doamne,
Psa	5	11	Și să se veselească toţi cei ce nădăjduiesc întru Tine; în veac se vor bucura şi le vei fi lor sălaş şi se vor lăuda cu Tine toţi cei ce iubesc numele Tău.
Psa	5	12	Că Tu vei binecuvânta pe cel drept, Doamne, căci cu arma bunei-voiri ne-ai încununat pe noi.
Psa	6	1	Doamne, nu cu mânia Ta să mă mustri pe mine, nici cu urgia Ta să mă cerţi.
Psa	6	2	Miluieşte-mă, Doamne, că neputincios sunt; vindecă-mă, Doamne, că s-au tulburat oasele mele;
Psa	6	3	Şi sufletul meu s-a tulburat foarte şi Tu, Doamne, până când?
Psa	6	4	Întoarce-Te, Doamne; izbăveşte sufletul meu, mântuieşte-mă, pentru mila Ta.
Psa	6	5	Că nu este întru moarte cel ce Te pomeneşte pe Tine. Şi în iad cine Te va lăuda pe Tine?
Psa	6	6	Ostenit-am întru suspinul meu, spăla-voi în fiecare noapte patul meu, cu lacrimile mele aşternutul meu voi uda.
Psa	6	7	Tulburatu-s-a de supărare ochiul meu, îmbătrânit-am între toţi vrăjmaşii mei.
Psa	6	8	Depărtaţi-vă de la mine toţi cei ce lucraţi fărădelegea, că a auzit Domnul glasul plângerii mele.
Psa	6	9	Auzit-a Domnul cererea mea, Domnul rugăciunea mea a primit.
Psa	6	10	Să se ruşineze şi să se tulbure foarte toţi vrăjmaşii mei; să se întoarcă şi să se ruşineze foarte degrab.
Psa	7	1	Doamne, Dumnezeul meu, în Tine am nădăjduit. Mântuieşte-mă de toţi cei ce mă prigonesc şi mă izbăveşte,
Psa	7	2	Ca nu cumva să răpească sufletul meu ca un leu, nefiind cine să mă izbăvească, nici cine să mă mântuiască.
Psa	7	3	Doamne, Dumnezeul meu, de am făcut aceasta, de este nedreptate în mâinile mele,
Psa	7	4	De am răsplătit cu rău celor ce mi-au făcut mie rău şi de am jefuit pe vrăjmaşii mei fără temei,
Psa	7	5	Să prigonească vrăjmaşul sufletul meu şi să-l prindă, să calce la pământ viaţa mea şi mărirea mea în ţărână să o aşeze.
Psa	7	6	Scoală-Te, Doamne, întru mânia Ta, înalţă-Te până la hotarele vrăjmaşilor mei; scoală-Te, Doamne, Dumnezeul meu, cu porunca cu care ai poruncit
Psa	7	7	Şi adunare de popoare Te va înconjura şi peste ea la înălţime Te întoarce.
Psa	7	8	Domnul va judeca pe popoare; judecă-mă, Doamne, după dreptatea mea şi după nevinovăţia mea.
Psa	7	9	Sfârşească-se răutatea păcătoşilor şi întăreşte pe cel drept, Cel ce cerci inimile şi rărunchii, Dumnezeule drepte.
Psa	7	10	Ajutorul meu de la Dumnezeu, Cel ce mântuieşte pe cei drepţi la inimă.
Psa	7	11	Dumnezeu este judecător drept, tare şi îndelung-răbdător şi nu se mânie în fiecare zi.
Psa	7	12	De nu vă veţi întoarce, sabia Sa o va luci, arcul Său l-a încordat şi l-a pregătit
Psa	7	13	Şi în el a gătit unelte de moarte; săgeţile Lui pentru cei ce ard le-a lucrat.
Psa	7	14	Iată a poftit nedreptatea, a zămislit silnicia şi a născut nelegiuirea.
Psa	7	15	Groapă a săpat şi a adâncit-o şi va cădea în groapa pe care a făcut-o.
Psa	7	16	Să se întoarcă nedreptatea lui pe capul lui şi pe creştetul lui silnicia lui să se coboare.
Psa	7	17	Lăuda-voi pe Domnul după dreptatea Lui şi voi cânta numele Domnului Celui Preaînalt.
Psa	8	1	Doamne, Dumnezeul nostru, cât de minunat este numele Tău în tot pământul! Că s-a înălţat slava Ta, mai presus de ceruri.
Psa	8	2	Din gura pruncilor şi a celor ce sug ai săvârşit laudă, pentru vrăjmaşii Tăi, ca să amuţeşti pe vrăjmaş şi pe răzbunător.
Psa	8	3	Când privesc cerurile, lucrul mâinilor Tale, luna şi stelele pe care Tu le-ai întemeiat, îmi zic:
Psa	8	4	Ce este omul că-Ți aminteşti de el? Sau fiul omului, că-l cercetezi pe el?
Psa	8	5	Micşoratu-l-ai pe dânsul cu puţin faţă de îngeri, cu mărire şi cu cinste l-ai încununat pe el.
Psa	8	6	Pusu-l-ai pe dânsul peste lucrul mâinilor Tale, toate le-ai supus sub picioarele lui.
Psa	8	7	Oile şi boii, toate; încă şi dobitoacele câmpului;
Psa	8	8	Păsările cerului şi peştii mării, cele ce străbat cărările mărilor.
Psa	8	9	Doamne, Dumnezeul nostru, cât de minunat este numele Tău în tot pământul!
Psa	9	1	Lăuda-Te-voi, Doamne, din toată inima mea, spune-voi toate minunile Tale.
Psa	9	2	Veseli-mă-voi şi mă voi bucura de Tine; cânta-voi numele Tău, Preaînalte.
Psa	9	3	Când se vor întoarce vrăjmaşii mei înapoi, slăbi-vor şi vor pieri de la faţa Ta!
Psa	9	4	Că ai făcut judecata mea şi dreptatea mea; şezut-ai pe scaun, Cel ce judeci cu dreptate.
Psa	9	5	Certat-ai neamurile şi au pierit nelegiuiţii; stins-ai numele lor în veac şi în veacul veacului.
Psa	9	6	Vrăjmaşului i-au lipsit de tot săbiile şi cetăţile i le-ai sfărâmat; pierit-a pomenirea lor în sunet.
Psa	9	7	Iar Domnul rămâne în veac; gătit-a scaunul Lui de judecată
Psa	9	8	Şi El va judeca lumea; cu dreptate va judeca popoarele.
Psa	9	9	Şi a fost Domnul scăpare săracului, ajutor la vreme potrivită în necazuri.
Psa	9	10	Să nădăjduiască în Tine cei ce cunosc numele Tău, că n-ai părăsit pe cei ce Te caută pe Tine, Doamne!
Psa	9	11	Cântaţi Domnului, Celui ce locuieşte în Sion, vestiţi între neamuri faptele Lui.
Psa	9	12	Că Cel ce răzbună sângele lor şi-a adus aminte. N-a uitat strigătul săracilor.
Psa	9	13	Miluieşte-mă, Doamne! Vezi smerenia mea, de către vrăjmaşii mei, Cel ce mă înalţi din porţile morţii,
Psa	9	14	Ca să vestesc toate laudele Tale, în porţile fiicei Sionului; veseli-mă-voi de mântuirea Ta!
Psa	9	15	Căzut-au neamurile în groapa pe care au făcut-o; în cursa aceasta, pe care au ascuns-o, s-a prins piciorul lor.
Psa	9	16	Se cunoaşte Domnul când face judecată! Întru faptele mâinilor lui s-a prins păcătosul.
Psa	9	17	Să se întoarcă păcătoşii în iad; toate neamurile care uită pe Dumnezeu.
Psa	9	18	Că nu până în sfârşit va fi uitat săracul, iar răbdarea săracilor în veac nu va pieri.
Psa	9	19	Scoală-Te, Doamne, să nu se întărească omul; să fie judecate neamurile înaintea Ta!
Psa	9	20	Pune, Doamne, legiuitor peste ele, ca să cunoască neamurile că oameni sunt.
Psa	9	21	Pentru ce, Doamne, stai departe? Pentru ce treci cu vederea la vreme de necaz?
Psa	9	22	Când se mândreşte necredinciosul, se aprinde săracul; se prind în sfaturile pe care le gândesc.
Psa	9	23	Că se laudă păcătosul cu poftele sufletului lui, iar cel ce face strâmbătate, pe sine se binecuvintează.
Psa	9	24	Întărâtat-a cel păcătos pe Domnul, după mulţimea mâniei lui; nu-L va căuta; nu este Dumnezeu înaintea lui.
Psa	9	25	Spurcate sunt căile lui în toată vremea; lepădate sunt judecăţile Tale de la faţa lui, peste toţi vrăjmaşii lui va stăpâni.
Psa	9	26	Că a zis întru inima sa: Nu mă voi clinti din neam în neam, rău nu-mi va fi.
Psa	9	27	Gura lui e plină de blestem, de amărăciune şi de vicleşug; sub limba lui osteneală şi durere.
Psa	9	28	Stă la pândă în ascuns cu cei bogaţi ca să ucidă pe cel nevinovat; ochii lui spre cel sărac privesc.
Psa	9	29	Pândeşte din ascunziş, ca leul din culcuşul său; pândeşte ca să apuce pe sărac, pândeşte pe sărac ca să-l tragă la el.
Psa	9	30	În lanţul lui îl va smeri; se va pleca şi va cădea asupra lui, când va stăpâni pe cei săraci.
Psa	9	31	Că a zis în inima lui: «Uitat-a Dumnezeu! Întors-a faţa Lui, ca să nu vadă până în sfârşit!».
Psa	9	32	Scoală-Te, Doamne, Dumnezeul meu, înalţă-se mâna Ta, nu uita pe săracii Tăi până în sfârşit!
Psa	9	33	Pentru ce a mâniat necredinciosul pe Dumnezeu? Că a zis în inima lui: Domnul nu va cerceta!
Psa	9	34	Vezi, pentru că Tu priveşti la necazuri şi la durere, ca să le iei în mâinile Tale; căci în Tine se încrede săracul, iar orfanului Tu i-ai fost ajutor.
Psa	9	35	Zdrobeşte braţul celui păcătos şi rău, păcatul lui va fi căutat şi nu se va afla.
Psa	9	36	Împărăţi-va Domnul în veac şi în veacul veacului! Pieriţi neamuri din pământul Lui.
Psa	9	37	Dorinţa săracilor a auzit-o Domnul; la râvna inimii lor a luat aminte urechea Ta.
Psa	9	38	Judecă pe sărac şi pe smerit, ca să nu se mai mândrească omul pe pământ.
Psa	10	1	În Domnul am nădăjduit. Cum veţi zice sufletului meu: «Mută-te în munţi, ca o pasăre?».
Psa	10	2	Că iată păcătoşii au încordat arcul, au gătit săgeţi în tolbă, ca să săgeteze în întuneric pe cei drepţi la inimă.
Psa	10	3	Că au surpat ceea ce ai aşezat; dar dreptul ce a făcut?
Psa	10	4	Domnul este în locaşul cel sfânt al Său, Domnul în Cer are scaunul Său. Ochii Lui spre sărac privesc, genele Lui cercetează pe fiii oamenilor.
Psa	10	5	Domnul cercetează pe cel drept şi pe cel necredincios; iar pe cel ce iubeşte nedreptatea îl urăşte sufletul Său.
Psa	10	6	Va ploua peste păcătoşi laţuri, foc şi pucioasă; iar suflare de vifor este partea paharului lor.
Psa	10	7	Că drept este Domnul şi dreptatea a iubit şi faţa Lui spre cel drept priveşte.
Psa	11	1	Mântuieşte-mă, Doamne, că a lipsit cel cuvios, că s-a împuţinat adevărul de la fiii oamenilor.
Psa	11	2	Deşertăciuni a grăit fiecare către aproapele său, buze viclene în inimă şi în inimă rele au grăit.
Psa	11	3	Pierde-va Domnul toate buzele cele viclene şi limba cea plină de mândrie.
Psa	11	4	Pe cei ce au zis: «Cu limba noastră ne vom mări, căci buzele noastre la noi sunt; cine ne este Domn?».
Psa	11	5	Pentru necazul săracilor şi suspinul nenorociţilor, acum Mă voi scula, zice Domnul; le voi aduce lor mântuirea şi le voi vorbi pe faţă.
Psa	11	6	Cuvintele Domnului, cuvinte curate, argint lămurit în foc, curăţat de pământ, curăţat de şapte ori.
Psa	11	7	Tu, Doamne, ne vei păzi şi ne vei feri de neamul acesta în veac.
Psa	11	8	Căci, atunci când se ridică sus oamenii de nimic, nelegiuiţii mişună pretutindeni.
Psa	12	1	Până când, Doamne, mă vei uita până în sfârşit? Până când vei întoarce fața Ta de la mine?
Psa	12	2	Până când voi grămădi gânduri în sufletul meu, durere în inima mea ziua şi noaptea?
Psa	12	3	Până când se va înălţa vrăjmaşul meu împotriva mea?
Psa	12	4	Caută, auzi-mă, Doamne, Dumnezeul meu, luminează ochii mei, ca nu cumva să adorm întru moarte,
Psa	12	5	Ca nu cumva să zică vrăjmaşul meu: «Întăritu-m-am asupra lui». Cei ce mă necăjesc se vor bucura de mă voi clătina.
Psa	12	6	Iar eu spre mila Ta am nădăjduit; bucura-se-va inima mea de mântuirea Ta; cânta-voi Domnului, Celui ce mi-a făcut bine şi voi cânta numele Domnului Celui Preaînalt.
Psa	13	1	Zis-a cel nebun în inima sa: «Nu este Dumnezeu!». Stricatu-s-au oamenii şi urâţi s-au făcut întru îndeletnicirile lor. Nu este cel ce face bunătate, nu este până la unul.
Psa	13	2	Domnul din Cer a privit peste fiii oamenilor, să vadă de este cel ce înţelege, sau cel ce caută pe Dumnezeu.
Psa	13	3	Toţi s-au abătut, împreună netrebnici s-au făcut; nu este cel ce face bunătate, nu este până la unul.
Psa	13	4	Oare, nu se vor înţelepţi toţi cei ce lucrează fărădelegea? Cei ce mănâncă pe poporul Meu ca pâinea, pe Domnul nu L-au chemat.
Psa	13	5	Acolo s-au temut de frică, unde nu era frică, că Dumnezeu este cu neamul drepţilor.
Psa	13	6	Săracul nădăjduieşte în Domnul şi voi aţi râs de nădejdea lui, zicând: Cine va da din Sion mântuire lui Israel?
Psa	13	7	Dar când va întoarce Domnul pe cei robiţi ai poporului Său, bucura-se-va Iacov şi se va veseli Israel.
Psa	14	1	Doamne, cine va locui în locaşul Tău şi cine se va sălăşlui în muntele cel sfânt al Tău?
Psa	14	2	Cel ce umblă fără prihană şi face dreptate, cel ce are adevărul în inima sa,
Psa	14	3	Cel ce n-a viclenit cu limba, nici n-a făcut rău împotriva vecinului său şi ocară n-a rostit împotriva aproapelui său.
Psa	14	4	Defăimat să fie înaintea Lui cel ce vicleneşte, iar pe cei ce se tem de Domnul îi slăveşte; cel ce se jură aproapelui său şi nu se leapădă,
Psa	14	5	Argintul său nu l-a dat cu camătă şi daruri împotriva celor nevinovaţi n-a luat. Cel ce face acestea nu se va clătina în veac.
Psa	15	1	Păzeşte-mă, Doamne, că spre Tine am nădăjduit.
Psa	15	2	Zis-am Domnului: «Domnul meu eşti Tu, că bunătăţile mele nu-Ți trebuie».
Psa	15	3	Prin sfinţii care sunt pe pământul Lui minunată a făcut Domnul toată voia întru ei.
Psa	15	4	Înmulţitu-s-au slăbiciunile celor ce aleargă după alţi dumnezei. Nu voi lua parte la adunările lor cu jertfe de sânge, nici nu voi pomeni numele lor pe buzele mele.
Psa	15	5	Domnul este partea moştenirii mele şi a paharului meu. Tu eşti Cel care îmi aşezi mie iarăşi moştenirea mea.
Psa	15	6	Sorţii mi-au căzut între cei puternici, că moştenirea mea este puternică.
Psa	15	7	Binecuvânta-voi pe Domnul, Cel ce m-a înţelepţit; la aceasta şi noaptea mă îndeamnă inima mea.
Psa	15	8	Văzut-am mai înainte pe Domnul înaintea mea pururea, că de-a dreapta mea este ca să nu mă clatin.
Psa	15	9	Pentru aceasta s-a veselit inima mea şi s-a bucurat limba mea, dar încă şi trupul meu va sălăşlui întru nădejde.
Psa	15	10	Că nu vei lăsa sufletul meu în iad, nici nu vei da pe cel cuvios al Tău să vadă stricăciunea.
Psa	15	11	Cunoscute mi-ai făcut căile vieţii; umplea-mă-vei de veselie cu faţa Ta, şi la dreapta Ta de frumuseţi veşnice mă vei sătura.
Psa	16	1	Auzi, Doamne, dreptatea mea, ia aminte cererea mea, ascultă rugăciunea mea, din buze fără de viclenie.
Psa	16	2	De la faţa Ta judecata mea să iasă, ochii mei să vadă cele drepte.
Psa	16	3	Cercetat-ai inima mea, noaptea ai cercetat-o; cu foc m-ai lămurit, dar nu s-a aflat întru mine nedreptate.
Psa	16	4	Ca să nu grăiască gura mea lucruri omeneşti, pentru cuvintele buzelor Tale eu am păzit căi aspre.
Psa	16	5	Îndreaptă picioarele mele în cărările Tale, ca să nu şovăie paşii mei.
Psa	16	6	Eu am strigat, că m-ai auzit Dumnezeule; pleacă urechea Ta către mine şi auzi cuvintele mele.
Psa	16	7	Minunate fă milele Tale, Cel ce mântuieşti pe cei ce nădăjduiesc în Tine de cei ce stau împotriva dreptei Tale.
Psa	16	8	Păzeşte-mă, Doamne, ca pe lumina ochilor; cu acoperământul aripilor Tale acoperă-mă
Psa	16	9	De faţa necredincioşilor care mă necăjesc pe mine. Vrăjmaşii mei sufletul meu l-au cuprins;
Psa	16	10	Cu grăsime inima lor şi-au încuiat, gura lor a grăit mândrie.
Psa	16	11	Izgonindu-mă acum m-au înconjurat, ochii lor şi-au aţintit ca să mă plece la pământ.
Psa	16	12	Apucatu-m-au ca un leu gata de pradă, ca un pui de leu ce locuieşte în ascunzişuri.
Psa	16	13	Scoală-Te, Doamne, întâmpină-i pe ei şi împiedică-i! Izbăveşte sufletul meu de cel necredincios, cu sabia Ta.
Psa	16	14	Doamne, desparte-mă de oamenii acestei lumi, ce-şi iau partea în viaţă, căci s-a umplut pântecele lor de bunătăţile Tale; săturatu-s-au fiii lor şi au lăsat rămăşiţele pruncilor.
Psa	16	15	Iar eu întru dreptate mă voi arăta feţei Tale, sătura-mă-voi când se va arăta slava Ta.
Psa	17	1	Iubi-Te-voi Doamne, vârtutea mea. Domnul este întărirea mea şi scăparea mea şi izbăvitorul meu,
Psa	17	2	Dumnezeul meu, ajutorul meu şi voi nădăjdui spre Dânsul,
Psa	17	3	Apărătorul meu şi puterea mântuirii mele şi sprijinitorul meu.
Psa	17	4	Lăudând voi chema pe Domnul şi de vrăjmaşii mei mă voi izbăvi.
Psa	17	5	Cuprinsu-m-au durerile morţii şi râurile fărădelegii m-au tulburat.
Psa	17	6	Durerile iadului m-au înconjurat; întâmpinatu-m-au laţurile morţii.
Psa	17	7	Şi când mă necăjeau am chemat pe Domnul şi către Dumnezeul meu am strigat.
Psa	17	8	Auzit-a din locaşul Lui cel sfânt glasul meu şi strigarea mea, înaintea Lui, va intra în urechile Lui.
Psa	17	9	Și s-a clătinat şi s-a cutremurat pământul şi temeliile munţilor s-au tulburat şi s-au clătinat că S-a mâniat pe ele Dumnezeu.
Psa	17	10	Întru mânia Lui fum s-a ridicat şi pară de foc de la faţa Lui, cărbuni aprinşi de la El.
Psa	17	11	Şi a plecat cerurile şi S-a coborât şi negură era sub picioarele Lui.
Psa	17	12	Şi S-a suit pe heruvimi şi a zburat; zburat-a pe aripile vântului.
Psa	17	13	Şi şi-a pus întunericul acoperământ, împrejurul Lui cortul Lui, apă întunecoasă în norii văzduhului.
Psa	17	14	De strălucirea feţei Lui norii au fugit, glasul Lui prin grindină şi cărbuni de foc.
Psa	17	15	Şi a tunat din Cer Domnul şi Cel Preaînalt a dat glasul Său.
Psa	17	16	Trimis-a săgeţi şi i-a risipit pe ei, şi fulgere a înmulţit şi i-a tulburat pe ei.
Psa	17	17	Şi s-au arătat izvoarele apelor şi s-au descoperit temeliile lumii,
Psa	17	18	De certarea Ta, Doamne, de suflarea Duhului mâniei Tale.
Psa	17	19	Trimis-a din înălţime şi m-a luat, ridicatu-m-a din ape multe.
Psa	17	20	Izbăveşte-mă de vrăjmaşii mei cei tari şi de cei ce mă urăsc pe mine, că s-au întărit mai mult decât mine.
Psa	17	21	Întâmpinatu-m-au ei în ziua necazului meu, dar Domnul a fost întărirea mea
Psa	17	22	Şi m-a scos la loc larg, m-a izbăvit, că m-a voit.
Psa	17	23	Şi îmi va răsplăti mie Domnul după dreptatea mea, şi după curăţia mâinilor mele îmi va răsplăti mie,
Psa	17	24	Că am păzit căile Domnului şi n-am fost necredincios Dumnezeului meu.
Psa	17	25	Că toate judecăţile Lui sunt înaintea mea, şi îndreptările Lui nu s-au depărtat de la mine.
Psa	17	26	Şi voi fi fără prihană cu Dânsul, şi mă voi păzi de fărădelegea mea.
Psa	17	27	Şi îmi va răsplăti mie Domnul după dreptatea mea, şi după curăţia mâinilor mele înaintea ochilor Lui.
Psa	17	28	Cu cel cuvios, cuvios vei fi; şi cu omul nevinovat, nevinovat vei fi.
Psa	17	29	Şi cu cel ales, ales vei fi; şi cu cel îndărătnic Te vei îndărătnici.
Psa	17	30	Că Tu pe poporul cel smerit îl vei mântui, şi ochii mândrilor îi vei smeri.
Psa	17	31	Că Tu vei aprinde făclia mea, Doamne; Dumnezeul meu, vei lumina întunericul meu.
Psa	17	32	Căci cu Tine mă voi izbăvi de ispită, şi cu Dumnezeul meu voi trece zidul.
Psa	17	33	Dumnezeul meu, fără prihană este calea Lui, cuvintele Domnului în foc lămurite; scut este tuturor celor ce nădăjduiesc în El.
Psa	17	34	Că cine este Dumnezeu afară de Domnul? Şi cine este Dumnezeu afară de Dumnezeul nostru?
Psa	17	35	Dumnezeu, Cel ce mă încinge cu putere, şi a pus fără prihană calea mea.
Psa	17	36	Cel ce face picioarele mele ca ale cerbului şi peste cele înalte mă pune.
Psa	17	37	Cel ce întăreşti mâinile mele în vreme de război, şi ai pus arc de aramă în braţele mele.
Psa	17	38	Şi mi-ai dat mie scutul mântuirii mele şi dreapta Ta m-a sprijinit.
Psa	17	39	Şi certarea Ta m-a îndreptat până în sfârşit, şi certarea Ta însăşi mă va învăţa.
Psa	17	40	Lărgit-ai paşii mei sub mine, şi n-au slăbit picioarele mele.
Psa	17	41	Urmări-voi pe vrăjmaşii mei şi-i voi prinde pe dânşii şi nu mă voi întoarce până ce se vor sfârşi.
Psa	17	42	Îi voi zdrobi pe ei şi nu vor putea să stea, cădea-vor sub picioarele mele.
Psa	17	43	Şi m-ai încins cu putere spre război şi ai împiedicat pe toţi cei ce se sculau împotriva mea.
Psa	17	44	Şi pe vrăjmaşii mei i-ai făcut să fugă, iar pe cei ce mă urăsc pe mine i-ai nimicit.
Psa	17	45	Strigat-au către Domnul, şi nu era cel ce mântuieşte; şi nu i-a auzit pe ei.
Psa	17	46	Şi-i voi sfărâma pe ei ca praful în faţa vântului, ca tina uliţelor îi voi zdrobi pe ei.
Psa	17	47	Izbăveşte-mă de răzvrătirile poporului; pusu-m-ai căpetenie neamurilor.
Psa	17	48	Poporul pe care nu l-am cunoscut mi-a slujit mie. Cu auzul urechii m-a auzit.
Psa	17	49	Fiii străini m-au minţit pe mine. Fiii străini au îmbătrânit şi au şchiopătat din cărările lor.
Psa	17	50	Viu este Domnul şi binecuvântat este Dumnezeul meu, şi să se înalţe Dumnezeul mântuirii mele.
Psa	17	51	Dumnezeule, Cel ce mi-ai dat izbânda şi mi-ai supus popoarele; Izbăvitorul meu de vrăjmaşii cei furioşi,
Psa	17	52	De la cei ce se ridică împotriva mea, înalţă-mă, de omul nedrept izbăveşte-mă.
Psa	17	53	Pentru aceasta Te voi lăuda între neamuri, Doamne, şi numele Tău îl voi cânta.
Psa	17	54	Cel ce măreşti mântuirea împăratului Tău şi faci milă unsului Tău, lui David şi seminţiei lui până în veac.
Psa	18	1	Cerurile spun slava lui Dumnezeu şi facerea mâinilor Lui o vesteşte tăria.
Psa	18	2	Ziua zilei spune cuvânt, şi noaptea nopţii vesteşte ştiinţă.
Psa	18	3	Nu sunt graiuri, nici cuvinte, ale căror glasuri să nu se audă.
Psa	18	4	În tot pământul a ieşit vestirea lor, şi la marginile lumii cuvintele lor.
Psa	18	5	În soare şi-a pus locaşul său; şi el este ca un mire ce iese din cămara sa.
Psa	18	6	Bucura-se-va ca un uriaş, care aleargă drumul lui.
Psa	18	7	De la marginea cerului ieşirea lui, şi oprirea lui până la marginea cerului; şi nu este cine să se ascundă de căldura lui.
Psa	18	8	Legea Domnului este fără prihană, întoarce sufletele; mărturia Domnului este credincioasă, înţelepţeşte pruncii;
Psa	18	9	Judecăţile Domnului sunt drepte, veselesc inima; porunca Domnului este strălucitoare, luminează ochii.
Psa	18	10	Frica de Domnul este curată, rămâne în veacul veacului. Judecăţile Domnului sunt adevărate, toate îndreptăţite.
Psa	18	11	Dorite sunt mai mult decât aurul, şi decât piatra cea de mare preţ; şi mai dulci decât mierea şi fagurele.
Psa	18	12	Că robul Tău le păzeşte pe ele, şi răsplătire multă are.
Psa	18	13	Greşelile cine le va pricepe? De cele ascunse ale mele curăţeşte-mă
Psa	18	14	Şi de cele străine fereşte pe robul Tău; de nu mă vor stăpâni, atunci fără prihană voi fi şi mă voi curăţi de păcat mare.
Psa	18	15	Şi vor bineplăcea cuvintele gurii mele şi cugetul inimii mele înaintea Ta pururea; Doamne, Ajutorul meu şi Izbăvitorul meu.
Psa	19	1	Să te audă Domnul în ziua necazului şi să te apere numele Dumnezeului lui Iacov.
Psa	19	2	Trimită ţie ajutor din locaşul Său cel sfânt şi din Sion să te sprijinească pe tine.
Psa	19	3	Pomenească toată jertfa ta şi arderea de tot a ta bineplăcută să-I fie.
Psa	19	4	Dea ţie Domnul după inima ta şi tot sfatul tău să-l plinească.
Psa	19	5	Bucura-ne-vom de mântuirea ta şi întru numele Dumnezeului nostru ne vom mări. Plinească Domnul toate cererile tale.
Psa	19	6	Acum am cunoscut că a mântuit Domnul pe unsul Său, cu puterea dreptei Sale.
Psa	19	7	Îl va auzi pe dânsul din Cerul cel sfânt al Lui.
Psa	19	8	Unii se laudă cu căruţele lor, alţii cu caii lor, iar noi ne lăudăm cu numele Domnului Dumnezeului nostru.
Psa	19	9	Aceştia s-au împiedicat şi au căzut, iar noi ne-am sculat şi ne-am îndreptat.
Psa	19	10	Doamne, mântuieşte pe împăratul şi ne auzi pe noi, în orice zi Te vom chema.
Psa	20	1	Doamne, întru puterea Ta se va veseli împăratul şi întru mântuirea Ta se va bucura foarte.
Psa	20	2	După dorirea inimii lui i-ai dat lui, şi de voia buzelor lui nu l-ai lipsit pe el.
Psa	20	3	Că l-ai întâmpinat pe el cu binecuvântările bunătăţii, pus-ai pe capul lui cunună de piatră scumpă.
Psa	20	4	Viaţă a cerut de la Tine şi i-ai dat lui lungime de zile în veacul veacului.
Psa	20	5	Mare este slava lui întru mântuirea Ta, slavă şi mare cuviinţă vei pune peste el.
Psa	20	6	Că îi vei da lui binecuvântare în veacul veacului, îl vei veseli pe dânsul întru bucurie cu faţa Ta.
Psa	20	7	Că împăratul nădăjduieşte în Domnul şi întru mila Celui Preaînalt nu se va clinti.
Psa	20	8	Află-se mâna Ta peste toţi vrăjmaşii Tăi, dreapta Ta să afle pe toţi cei ce Te urăsc pe Tine.
Psa	20	9	Îi vei pune pe ei ca un cuptor de foc în vremea arătării Tale;
Psa	20	10	Domnul întru mânia Sa îi va tulbura pe ei, şi-i va mânca pe ei focul.
Psa	20	11	Rodul lor de pe pământ îl vei pierde şi sămânţa lor dintre fiii oamenilor.
Psa	20	12	Că au gândit rele împotriva Ta, au cugetat sfaturi care nu vor putea să stea.
Psa	20	13	Că îi vei pune pe ei pe fugă şi cu arcul Tău vei ţinti capul lor.
Psa	20	14	Înalţă-Te, Doamne, întru tăria Ta, cânta-vom şi vom lăuda puterile Tale.
Psa	21	1	Dumnezeul meu, Dumnezeul meu, ia aminte la mine, pentru ce m-ai părăsit? Departe sunt de mântuirea mea cuvintele greşelilor mele.
Psa	21	2	Dumnezeul meu, striga-voi ziua şi nu vei auzi, şi noaptea şi nu Te vei gândi la mine.
Psa	21	3	Iar Tu întru cele sfinte locuieşti, lauda lui Israel.
Psa	21	4	În Tine au nădăjduit părinţii noştri, nădăjduit-au în Tine şi i-ai izbăvit pe ei.
Psa	21	5	Către Tine au strigat şi s-au mântuit, în Tine au nădăjduit şi nu s-au ruşinat.
Psa	21	6	Iar eu sunt vierme şi nu om, ocara oamenilor şi defăimarea poporului.
Psa	21	7	Toţi cei ce m-au văzut m-au batjocorit, grăit-au cu buzele, clătinat-au capul zicând:
Psa	21	8	«Nădăjduit-a spre Domnul, izbăvească-l pe el, mântuiască-l pe el, că-l voieşte pe el».
Psa	21	9	Că Tu eşti Cel ce m-ai scos din pântece, nădejdea mea, de la sânul maicii mele.
Psa	21	10	Spre Tine m-am aruncat de la naştere, din pântecele maicii mele Dumnezeul meu eşti Tu.
Psa	21	11	Nu Te depărta de la mine, că necazul este aproape, şi nu este cine să-mi ajute.
Psa	21	12	Înconjuratu-m-au viţei mulţi, tauri graşi m-au împresurat.
Psa	21	13	Deschis-au asupra mea gura lor, ca un leu ce răpeşte şi răcneşte.
Psa	21	14	Ca apa m-am vărsat şi s-au risipit toate oasele mele.
Psa	21	15	Făcutu-s-a inima mea ca ceara ce se topeşte în mijlocul pântecelui meu.
Psa	21	16	Uscatu-s-a ca un vas de lut tăria mea, şi limba mea s-a lipit de cerul gurii mele şi în ţărâna morţii m-ai coborât.
Psa	21	17	Că m-au înconjurat câini mulţi, adunarea celor vicleni m-a împresurat.
Psa	21	18	Străpuns-au mâinile mele şi picioarele mele.
Psa	21	19	Numărat-au toate oasele mele, iar ei priveau şi se uitau la mine.
Psa	21	20	Împărţit-au hainele mele loruşi şi pentru cămaşa mea au aruncat sorţi.
Psa	21	21	Iar Tu, Doamne, nu depărta ajutorul Tău de la mine, spre sprijinul meu ia aminte.
Psa	21	22	Izbăveşte de sabie sufletul meu şi din gheara câinelui viaţa mea.
Psa	21	23	Izbăveşte-mă din gura leului şi din coarnele taurilor smerenia mea.
Psa	21	24	Spune-voi numele Tău fraţilor mei; în mijlocul adunării Te voi lăuda, zicând:
Psa	21	25	Cei ce vă temeţi de Domnul, lăudaţi-L pe El, toată seminţia lui Iacov slăviţi-L pe El!
Psa	21	26	Să se teamă de Dânsul toată seminţia lui Israel.
Psa	21	27	Că n-a defăimat, nici n-a lepădat ruga săracului,
Psa	21	28	Nici n-a întors fața Lui de la mine şi când am strigat către Dânsul, m-a auzit.
Psa	21	29	De la Tine este lauda mea în adunare mare, rugăciunile mele le voi face înaintea celor ce se tem de El.
Psa	21	30	Mânca-vor săracii şi se vor sătura şi vor lăuda pe Domnul, iar cei ce-L caută pe Dânsul vii vor fi inimile lor în veacul veacului.
Psa	21	31	Îşi vor aduce aminte şi se vor întoarce la Domnul toate marginile pământului.
Psa	21	32	Şi se vor închina înaintea Lui toate seminţiile neamurilor.
Psa	21	33	Că a Domnului este împărăţia şi El stăpâneşte peste neamuri.
Psa	21	34	Mâncat-au şi s-au închinat toţi graşii pământului, înaintea Lui vor cădea toţi cei ce se coboară în pământ.
Psa	21	35	Şi sufletul meu în El viază, şi seminţia mea va sluji Lui.
Psa	21	36	Se va vesti Domnului neamul ce va să vină. Şi vor vesti dreptatea Lui poporului ce se va naşte şi ce a făcut Domnul.
Psa	22	1	Domnul mă paşte şi nimic nu-mi va lipsi.
Psa	22	2	La loc de păşune, acolo m-a sălăşluit; la apa odihnei m-a hrănit.
Psa	22	3	Sufletul meu l-a întors, povăţuitu-m-a pe căile dreptăţii, pentru numele Lui.
Psa	22	4	Că de voi şi umbla în mijlocul morţii, nu mă voi teme de rele; că Tu cu mine eşti.
Psa	22	5	Toiagul Tău şi varga Ta, acestea m-au mângâiat.
Psa	22	6	Gătit-ai masă înaintea mea, împotriva celor ce mă necăjesc; uns-ai cu untdelemn capul meu şi paharul Tău este adăpându-mă ca un puternic.
Psa	22	7	Şi mila Ta mă va urma în toate zilele vieţii mele, ca să locuiesc în casa Domnului, întru lungime de zile.
Psa	23	1	Al Domnului este pământul şi plinirea lui; lumea şi toţi cei ce locuiesc în ea.
Psa	23	2	Acesta pe mări l-a întemeiat pe el şi pe râuri l-a aşezat pe el.
Psa	23	3	Cine se va sui în muntele Domnului și cine va sta în locul cel sfânt al Lui?
Psa	23	4	Cel nevinovat cu mâinile şi curat cu inima, care n-a luat în deşert sufletul său şi nu s-a jurat cu vicleşug aproapelui său.
Psa	23	5	Acesta va lua binecuvântare de la Domnul şi milostenie de la Dumnezeu, Mântuitorul său.
Psa	23	6	Acesta este neamul celor ce-L caută pe Domnul, al celor ce caută faţa Dumnezeului lui Iacov.
Psa	23	7	Ridicaţi, căpetenii, porţile voastre şi vă ridicaţi porţile cele veşnice şi va intra Împăratul slavei.
Psa	23	8	Cine este Acesta Împăratul slavei? Domnul Cel tare şi puternic, Domnul Cel tare în război.
Psa	23	9	Ridicaţi, căpetenii, porţile voastre şi vă ridicaţi porţile cele veşnice şi va intra Împăratul slavei.
Psa	23	10	Cine este Acesta Împăratul slavei? Domnul puterilor, Acesta este Împăratul slavei.
Psa	24	1	Către Tine, Doamne, am ridicat sufletul meu, Dumnezeul meu.
Psa	24	2	Spre Tine am nădăjduit, să nu fiu ruşinat în veac, nici să râdă de mine vrăjmaşii mei.
Psa	24	3	Pentru că toţi cei ce Te aşteaptă pe Tine nu se vor ruşina; să se ruşineze toţi cei ce fac fărădelegi în deşert.
Psa	24	4	Căile Tale, Doamne, arată-mi, şi cărările Tale mă învaţă.
Psa	24	5	Îndreptează-mă spre adevărul Tău şi mă învaţă, că Tu eşti Dumnezeu, Mântuitorul meu, şi pe Tine Te-am aşteptat toată ziua.
Psa	24	6	Adu-Ți aminte de îndurările şi milele Tale, Doamne, că din veac sunt.
Psa	24	7	Păcatele tinereţilor mele şi ale neştiinţei mele nu le pomeni.
Psa	24	8	După mila Ta pomeneşte-mă Tu, pentru bunătatea Ta, Doamne.
Psa	24	9	Bun şi drept este Domnul, pentru aceasta lege va pune celor ce greşesc în cale.
Psa	24	10	Îndrepta-va pe cei blânzi la judecată, învăţa-va pe cei blânzi căile Sale.
Psa	24	11	Toate căile Domnului sunt milă şi adevăr pentru cei ce caută aşezământul Lui şi mărturiile Lui.
Psa	24	12	Pentru numele Tău, Doamne, curăţeşte păcatul meu că mult este.
Psa	24	13	Cine este omul cel ce se teme de Domnul? Lege va pune lui în calea pe care a ales-o.
Psa	24	14	Sufletul lui întru bunătăţi se va sălăşlui şi seminţia lui va moşteni pământul.
Psa	24	15	Domnul este întărirea celor ce se tem de El, aşezământul Lui îl va arăta lor.
Psa	24	16	Ochii mei sunt pururea spre Domnul că El va scoate din laţ picioarele mele.
Psa	24	17	Caută spre mine şi mă miluieşte, că părăsit şi sărac sunt eu.
Psa	24	18	Necazurile inimii mele s-au înmulţit; din nevoile mele scoate-mă.
Psa	24	19	Vezi smerenia mea şi osteneala mea şi-mi iartă toate păcatele mele.
Psa	24	20	Vezi pe vrăjmaşii mei că s-au înmulţit şi cu ură nedreaptă m-au urât.
Psa	24	21	Păzeşte sufletul meu şi mă izbăveşte, ca să nu mă ruşinez că am nădăjduit în Tine.
Psa	24	22	Cei fără răutate şi cei drepţi s-au lipit de mine, că Te-am aşteptat, Doamne.
Psa	24	23	Izbăveşte, Dumnezeule, pe Israel din toate necazurile lui.
Psa	25	1	Judecă-mă, Doamne, că eu întru nerăutate am umblat şi în Domnul nădăjduind, nu voi slăbi.
Psa	25	2	Cercetează-mă, Doamne, şi mă cearcă; aprinde rărunchii şi inima mea.
Psa	25	3	Că mila Ta este înaintea ochilor mei şi bine mi-a plăcut adevărul Tău.
Psa	25	4	Nu am şezut în adunarea deşertăciunii şi cu călcătorii de lege nu voi intra.
Psa	25	5	Urât-am adunarea celor ce viclenesc şi cu cei necredincioşi nu voi şedea.
Psa	25	6	Spăla-voi întru cele nevinovate mâinile mele şi voi înconjura jertfelnicul Tău, Doamne,
Psa	25	7	Ca să aud glasul laudei Tale şi să spun toate minunile Tale.
Psa	25	8	Doamne, iubit-am bunăcuviinţa casei Tale şi locul locaşului slavei Tale.
Psa	25	9	Să nu pierzi cu cei necredincioşi sufletul meu şi cu vărsătorii de sânge viaţa mea,
Psa	25	10	Întru ale căror mâini sunt fărădelegi şi dreapta cărora e plină de daruri.
Psa	25	11	Iar eu întru nerăutatea mea am umblat; izbăveşte-mă, Doamne, şi mă miluieşte,
Psa	25	12	Căci piciorul meu a stat întru dreptate; întru adunări Te voi binecuvânta, Doamne.
Psa	26	1	Domnul este luminarea mea şi mântuirea mea; de cine mă voi teme?
Psa	26	2	Domnul este apărătorul vieţii mele; de cine mă voi înfricoşa?
Psa	26	3	Când se vor apropia de mine cei ce îmi fac rău, ca să mănânce trupul meu;
Psa	26	4	Cei ce mă necăjesc şi vrăjmaşii mei, aceia au slăbit şi au căzut.
Psa	26	5	De s-ar rândui împotriva mea oştire, nu se va înfricoşa inima mea.
Psa	26	6	De s-ar ridica împotriva mea război, eu în El nădăjduiesc.
Psa	26	7	Una am cerut de la Domnul, pe aceasta o voi căuta: să locuiesc în casa Domnului în toate zilele vieţii mele,
Psa	26	8	Ca să văd frumuseţea Domnului şi să cercetez locaşul Lui.
Psa	26	9	Că Domnul m-a ascuns în cortul Lui în ziua necazurilor mele; m-a acoperit în locul cel ascuns al cortului Lui;
Psa	26	10	Pe piatră m-a înălţat. Şi acum iată, a înălţat capul meu peste vrăjmaşii mei.
Psa	26	11	Înconjurat-am şi am jertfit în cortul Lui jertfă de laudă. Îl voi lăuda şi voi cânta Domnului.
Psa	26	12	Auzi, Doamne, glasul meu cu care am strigat; miluieşte-mă şi mă ascultă.
Psa	26	13	Ţie a zis inima mea: Pe Domnul voi căuta. Te-a căutat faţa mea; faţa Ta, Doamne, voi căuta.
Psa	26	14	Să nu-Ți întorci faţa Ta de la mine şi să nu Te abaţi întru mânie de la robul Tău;
Psa	26	15	Ajutorul meu fii, să nu mă lepezi pe mine şi să nu mă laşi, Dumnezeule, Mântuitorul meu.
Psa	26	16	Că tatăl meu şi mama mea m-au părăsit, dar Domnul m-a luat.
Psa	26	17	Lege pune-mi mie, Doamne, în calea Ta şi mă îndreptează pe cărarea dreaptă, din pricina vrăjmaşilor mei.
Psa	26	18	Nu mă da pe mine pe mâna celor ce mă necăjesc, că s-au ridicat împotriva mea martori nedrepţi şi nedreptatea a minţit sieşi.
Psa	26	19	Cred că voi vedea bunătăţile Domnului, în pământul celor vii.
Psa	26	20	Aşteaptă pe Domnul, îmbărbătează-te şi să se întărească inima ta şi aşteaptă pe Domnul.
Psa	27	1	Către Tine, Doamne, am strigat, Dumnezeul meu, ia aminte! Că de nu mă vei auzi, mă voi asemăna cu cei care se coboară în groapă.
Psa	27	2	Ascultă glasul rugăciunii mele când mă rog către Tine, când ridic mâinile mele către locaşul Tău cel sfânt.
Psa	27	3	Să nu tragi cu cei păcătoşi sufletul meu, şi cu cei ce lucrează nedreptate să nu mă pierzi,
Psa	27	4	Cu cei ce grăiesc pace către aproapele lor, dar cele rele sunt în inimile lor.
Psa	27	5	Dă-le lor după faptele lor şi după vicleşugul gândurilor lor.
Psa	27	6	După lucrul mâinilor lor, dă-le lor; răsplăteşte-i după faptele lor,
Psa	27	7	Că n-au înţeles lucrurile Domnului şi faptele mâinilor Lui; îi vei dărâma şi nu-i vei zidi.
Psa	27	8	Binecuvântat este Domnul că a auzit glasul rugăciunii mele.
Psa	27	9	Domnul este ajutorul şi apărătorul meu, în El a nădăjduit inima mea şi mi-a ajutat.
Psa	27	10	Şi a înflorit trupul meu şi de bunăvoia mea Îl voi lăuda pe El.
Psa	27	11	Domnul este întărirea poporului Său şi apărător mântuirilor unsului Său.
Psa	27	12	Mântuieşte poporul Tău şi binecuvintează moştenirea Ta; paşte-i pe ei şi-i ridică până în veac.
Psa	28	1	Aduceţi Domnului, fii ai lui Dumnezeu, aduceţi Domnului mieii oilor, aduceţi Domnului slavă şi cinste;
Psa	28	2	Aduceţi Domnului slavă numelui Său; închinaţi-vă Domnului în curtea cea sfântă a Lui.
Psa	28	3	Glasul Domnului peste ape; Dumnezeul slavei a tunat; Domnul peste ape multe.
Psa	28	4	Glasul Domnului întru tărie, glasul Domnului întru mare cuviinţă;
Psa	28	5	Glasul Domnului cel ce sfărâmă cedrii şi va zdrobi Domnul cedrii Libanului;
Psa	28	6	El face să sară Libanul ca un viţel; iar Ermonul ca un pui de gazelă.
Psa	28	7	Glasul Domnului, cel ce varsă para focului.
Psa	28	8	Glasul Domnului, cel ce cutremură pustiul şi va cutremura Domnul pustiul Cadeşului.
Psa	28	9	Glasul Domnului dezleagă pântecele cerboaicelor, glasul Domnului despoaie cedrii şi în locaşul Lui, fiecare va spune: Slavă!
Psa	28	10	Domnul va împărăţi peste potop şi va şedea Domnul Împărat în veac.
Psa	28	11	Domnul tărie poporului Său va da, Domnul va binecuvânta pe poporul Său cu pace.
Psa	29	1	Te voi înălţa, Doamne, că m-ai ridicat şi n-ai veselit pe vrăjmaşii mei împotriva mea.
Psa	29	2	Doamne, Dumnezeul meu, strigat-am către Tine şi m-ai vindecat.
Psa	29	3	Doamne, scos-ai din iad sufletul meu, mântuitu-m-ai de cei ce se coboară în groapă.
Psa	29	4	Cântaţi Domnului cei cuvioşi ai Lui şi lăudaţi pomenirea sfinţeniei Lui.
Psa	29	5	Că iuţime este întru mânia Lui şi viaţă întru voia Lui; seara se va sălăşlui plângerea, iar dimineaţa bucuria.
Psa	29	6	Iar eu am zis întru îndestularea mea: «Nu mă voi clătina în veac!».
Psa	29	7	Doamne, întru voia Ta, dat-ai frumuseţii mele putere; dar când Ți-ai întors faţa Ta, eu m-am tulburat.
Psa	29	8	Către Tine, Doamne, voi striga şi către Dumnezeul meu mă voi ruga.
Psa	29	9	Ce folos ai de sângele meu de mă cobor în stricăciune? Oare, Te va lăuda pe Tine ţărâna, sau va vesti adevărul Tău?
Psa	29	10	Auzit-a Domnul şi m-a miluit; Domnul a fost ajutorul meu!
Psa	29	11	Schimbat-ai plângerea mea întru bucurie, rupt-ai sacul meu şi m-ai încins cu veselie.
Psa	29	12	Ca slava mea să-Ți cânte Ție şi să nu mă mâhnesc; Doamne, Dumnezeul meu, în veac Te voi lăuda!
Psa	30	1	Spre Tine, Doamne, am nădăjduit, să nu fiu ruşinat în veac. Întru îndreptarea Ta izbăveşte-mă şi mă scoate.
Psa	30	2	Pleacă spre mine urechea Ta, grăbeşte de mă scoate. Fii mie Dumnezeu apărător şi casă de scăpare ca să mă mântuieşti.
Psa	30	3	Că puterea mea şi scăparea mea eşti Tu şi pentru numele Tău mă vei povăţui şi mă vei hrăni.
Psa	30	4	Scoate-mă-vei din cursa aceasta pe care mi-au ascuns-o mie, că Tu eşti apărătorul meu.
Psa	30	5	În mâinile Tale îmi voi da duhul meu; izbăvitu-m-ai, Doamne, Dumnezeul adevărului.
Psa	30	6	Urât-ai pe cei ce păzesc deşertăciuni în zadar, iar eu spre Domnul am nădăjduit.
Psa	30	7	Bucura-mă-voi şi mă voi veseli de mila Ta, că ai căutat spre smerenia mea, mântuit-ai din nevoi sufletul meu
Psa	30	8	Şi nu m-ai lăsat în mâinile vrăjmaşului; pus-ai în loc desfătat picioarele mele.
Psa	30	9	Miluieşte-mă, Doamne, că mă necăjesc; tulburatu-s-a de mânie ochiul meu, sufletul meu şi inima mea.
Psa	30	10	Că s-a stins întru durere viaţa mea şi anii mei în suspinuri; slăbit-a întru sărăcie tăria mea şi oasele mele s-au tulburat.
Psa	30	11	La toţi vrăjmaşii mei m-am făcut de ocară şi vecinilor mei foarte, şi frică cunoscuţilor mei. Cei ce mă vedeau afară fugeau de mine.
Psa	30	12	Uitat am fost ca un mort din inima lor, ajuns-am ca un vas stricat.
Psa	30	13	Că am auzit ocara multora din cei ce locuiesc împrejur, când se adunau ei împreună împotriva mea; ca să ia sufletul meu s-au sfătuit.
Psa	30	14	Iar eu către Tine am nădăjduit, Doamne, zis-am: «Tu eşti Dumnezeul meu!».
Psa	30	15	În mâinile Tale, soarta mea, izbăveşte-mă din mâna vrăjmaşilor mei şi de cei ce mă prigonesc.
Psa	30	16	Arată faţa Ta peste robul Tău, mântuieşte-mă cu mila Ta!
Psa	30	17	Doamne, să nu fiu ruşinat, că Te-am chemat pe Tine; să se ruşineze necredincioşii şi să se coboare în iad.
Psa	30	18	Mute să fie buzele cele viclene, care grăiesc împotriva dreptului fărădelege, cu mândrie şi cu defăimare.
Psa	30	19	Cât este de mare mulţimea bunătăţii Tale, Doamne, pe care ai gătit-o celor ce se tem de Tine, pe care ai făcut-o celor ce nădăjduiesc în Tine, înaintea fiilor oamenilor!
Psa	30	20	Ascunde-i-vei pe dânşii cu acoperământul feţei Tale de tulburarea oamenilor.
Psa	30	21	Acoperi-i-vei pe ei în cortul Tău de împotrivirea limbilor.
Psa	30	22	Binecuvântat este Domnul, că minunată a fost mila Sa, în cetate întărită.
Psa	30	23	Iar eu am zis întru uimirea mea: Lepădat sunt de la faţa ochilor Tăi.
Psa	30	24	Pentru aceasta ai auzit glasul rugăciunii mele când am strigat către Tine.
Psa	30	25	Iubiţi pe Domnul toţi cuvioşii Lui că adevărul caută Domnul şi răsplăteşte celor ce se mândresc, cu prisosinţă.
Psa	30	26	Îmbărbătaţi-vă şi să se întărească inima voastră, toți cei ce nădăjduiţi în Domnul.
Psa	31	1	Fericiţi cărora s-au iertat fărădelegile şi cărora s-au acoperit păcatele.
Psa	31	2	Fericit bărbatul, căruia nu-i va socoti Domnul păcatul, nici nu este în gura lui vicleşug.
Psa	31	3	Că am tăcut, îmbătrânit-au oasele mele, când strigam toată ziua.
Psa	31	4	Că ziua şi noaptea s-a îngreunat peste mine mâna Ta şi am căzut în suferinţă când ghimpele Tău mă împungea.
Psa	31	5	Păcatul meu l-am cunoscut şi fărădelegea mea n-am ascuns-o, împotriva mea.
Psa	31	6	Zis-am: «Mărturisi-voi fărădelegea mea Domnului»; şi Tu ai iertat nelegiuirea păcatului meu.
Psa	31	7	Pentru aceasta se va ruga către Tine tot cuviosul la vreme potrivită, iar potop de ape multe de el nu se va apropia.
Psa	31	8	Tu eşti scăparea mea din necazul ce mă cuprinde, bucuria mea; izbăveşte-mă de cei ce m-au înconjurat.
Psa	31	9	Înţelepţi-te-voi şi te voi îndrepta pe calea aceasta, pe care vei merge; aţinti-voi spre tine ochii Mei.
Psa	31	10	Nu fi ca un cal şi ca un catâr, la care nu este pricepere; cu zăbală şi cu frâu fălcile lor voi strânge ca să nu se apropie de tine.
Psa	31	11	Multe sunt bătăile păcătosului; iar pe cel ce nădăjduieşte în Domnul, mila îl va înconjura.
Psa	31	12	Veseliţi-vă în Domnul şi vă bucuraţi, drepţilor, şi vă lăudaţi toţi cei drepţi la inimă.
Psa	32	1	Bucuraţi-vă, drepţilor; celor drepţi li se cuvine laudă.
Psa	32	2	Lăudaţi pe Domnul în alăută, în psaltire cu zece strune cântaţi-I Lui.
Psa	32	3	Cântaţi-I Lui cântare nouă, cântaţi-I frumos, cu strigăt de bucurie.
Psa	32	4	Că drept este cuvântul Domnului şi toate lucrurile Lui întru credinţă.
Psa	32	5	Iubeşte milostenia şi judecata, Domnul; de mila Domnului plin este pământul.
Psa	32	6	Cu cuvântul Domnului cerurile s-au întărit şi cu duhul gurii Lui toată puterea lor.
Psa	32	7	Adunat-a ca într-un burduf apele mării, pus-a în vistierii adâncurile.
Psa	32	8	Să se teamă de Domnul tot pământul şi de El să se cutremure toți locuitorii lumii.
Psa	32	9	Că El a zis şi s-au făcut, El a poruncit şi s-au zidit.
Psa	32	10	Domnul risipeşte sfaturile neamurilor, leapădă gândurile popoarelor şi defaimă sfaturile căpeteniilor.
Psa	32	11	Iar sfatul Domnului rămâne în veac, gândurile inimii Lui, din neam în neam.
Psa	32	12	Fericit este neamul căruia Domnul este Dumnezeul lui, poporul pe care l-a ales de moştenire Lui.
Psa	32	13	Din Cer a privit Domnul, văzut-a pe toţi fiii oamenilor.
Psa	32	14	Din locaşul Său, cel gata, privit-a spre toţi cei ce locuiesc pământul.
Psa	32	15	Cel ce a zidit îndeosebi inimile lor, Cel ce pricepe toate lucrurile lor.
Psa	32	16	Nu se mântuieşte împăratul cu oştire multă şi uriaşul nu se va mântui cu mulţimea tăriei lui.
Psa	32	17	Mincinos este calul spre scăpare şi cu mulţimea puterii lui nu te va izbăvi.
Psa	32	18	Iată ochii Domnului spre cei ce se tem de Dânsul, spre cei ce nădăjduiesc în mila Lui. Ca să izbăvească de moarte sufletele lor şi să-i hrănească pe ei în foamete.
Psa	32	19	Şi sufletul nostru aşteaptă pe Domnul, că ajutorul şi apărătorul nostru este.
Psa	32	20	Că în El se va veseli inima noastră şi în numele cel sfânt al Lui am nădăjduit.
Psa	32	21	Fie, Doamne, mila Ta spre noi, precum am nădăjduit şi noi întru Tine.
Psa	33	1	Bine voi cuvânta pe Domnul în toată vremea, pururea lauda Lui în gura mea.
Psa	33	2	În Domnul se va lăuda sufletul meu; să audă cei blânzi şi să se veselească.
Psa	33	3	Slăviţi pe Domnul împreună cu mine şi să înălţăm numele Lui împreună.
Psa	33	4	Căutat-am pe Domnul şi m-a auzit şi din toate necazurile mele m-a izbăvit.
Psa	33	5	Apropiaţi-vă de El şi vă luminaţi; şi feţele voastre să nu se ruşineze.
Psa	33	6	Săracul acesta a strigat şi Domnul l-a auzit pe el şi din toate necazurile lui l-a izbăvit.
Psa	33	7	Străjui-va îngerul Domnului împrejurul celor ce se tem de El şi-i va izbăvi pe ei.
Psa	33	8	Gustaţi şi vedeţi că bun este Domnul; fericit bărbatul care nădăjduieşte în El.
Psa	33	9	Temeţi-vă de Domnul toţi sfinţii Lui, că n-au lipsă cei ce se tem de El.
Psa	33	10	Bogaţii au sărăcit şi au flămânzit, iar cei ce-L caută pe Domnul, nu se vor lipsi de tot binele.
Psa	33	11	Veniţi fiilor, ascultaţi-mă pe mine, frica Domnului vă voi învăţa pe voi;
Psa	33	12	Cine este omul cel ce voieşte viaţa, care iubeşte să vadă zile bune? Opreşte-ţi limba de la rău şi buzele tale să nu grăiască vicleşug.
Psa	33	13	Fereşte-te de rău şi fă bine, caută pacea şi o urmează pe ea.
Psa	33	14	Ochii Domnului spre cei drepţi şi urechile Lui spre rugăciunea lor.
Psa	33	15	Iar faţa Domnului spre cei ce fac rele, ca să piară de pe pământ pomenirea lor.
Psa	33	16	Strigat-au drepţii şi Domnul i-a auzit şi din toate necazurile lor i-a izbăvit.
Psa	33	17	Aproape este Domnul de cei umiliţi la inimă şi pe cei smeriţi cu duhul îi va mântui.
Psa	33	18	Multe sunt necazurile drepţilor şi din toate acelea îi va izbăvi pe ei Domnul.
Psa	33	19	Domnul păzeşte toate oasele lor, niciunul din ele nu se va zdrobi.
Psa	33	20	Moartea păcătoşilor este cumplită şi cei ce urăsc pe cel drept vor greşi.
Psa	33	21	Mântui-va Domnul sufletele robilor Săi şi nu vor greşi toţi cei ce nădăjduiesc în El.
Psa	34	1	Judecă, Doamne, pe cei ce-mi fac mie strâmbătate; luptă împotriva celor ce se luptă cu mine;
Psa	34	2	Apucă arma şi pavăza şi scoală-Te întru ajutorul meu;
Psa	34	3	Scoate sabia şi închide calea celor ce mă prigonesc; spune sufletului meu: «Mântuirea ta sunt Eu!».
Psa	34	4	Să fie ruşinaţi şi înfruntaţi cei ce caută sufletul meu; să se întoarcă înapoi şi să se ruşineze cei ce gândesc rău de mine.
Psa	34	5	Să fie ca praful în faţa vântului şi îngerul Domnului să-i necăjească. Să fie calea lor întuneric şi alunecare şi îngerul Domnului să-i prigonească.
Psa	34	6	Că în zadar au ascuns de mine groapa laţului lor, în deşert au ocărât sufletul meu.
Psa	34	7	Să vină asupra lor laţul pe care nu-l cunosc şi cursa pe care au ascuns-o să-i prindă pe ei; şi chiar în laţul lor să cadă.
Psa	34	8	Iar sufletul meu să se bucure de Domnul, să se veselească de mântuirea lui.
Psa	34	9	Toate oasele mele vor zice: Doamne, cine este asemenea Ție? Cel ce izbăveşte pe sărac din mâna celor mai tari decât el şi pe sărac şi pe sărman de cei ce-l răpesc pe el.
Psa	34	10	S-au sculat martori nedrepţi şi de cele ce nu ştiam m-au întrebat.
Psa	34	11	Răsplătit-au mie rele pentru bune şi au vlăguit sufletul meu.
Psa	34	12	Iar eu, când mă supărau ei, m-am îmbrăcat cu sac şi am smerit cu post sufletul meu şi rugăciunea mea în sânul meu se va întoarce.
Psa	34	13	Ca şi cu un vecin, ca şi cu un frate al nostru aşa de bine m-am purtat; ca şi cum aş fi jelit şi m-aş fi întristat, aşa m-am smerit.
Psa	34	14	Dar împotriva mea s-au veselit şi s-au adunat; adunatu-s-au împotriva mea cu bătăi şi n-am ştiut; risipiţi au fost şi nu s-au căit.
Psa	34	15	M-au ispitit, cu batjocură m-au batjocorit, au scrâşnit împotriva mea cu dinţii lor.
Psa	34	16	Doamne, când vei vedea? Întoarce sufletul meu de la fapta lor cea rea, de la lei, viaţa mea.
Psa	34	17	Lăuda-Te-voi, Doamne, în adunare mare, întru popor numeros Te voi lăuda.
Psa	34	18	Să nu se bucure de mine cei ce mă duşmănesc pe nedrept, cei ce mă urăsc în zadar şi fac semn cu ochii.
Psa	34	19	Că mie de pace îmi grăiau şi asupra mea vicleşuguri gândeau.
Psa	34	20	Lărgitu-şi-au împotriva mea gura lor; zis-au: «Bine, bine, văzut-au ochii noştri».
Psa	34	21	Văzut-ai, Doamne, să nu taci; Doamne, nu Te depărta de la mine.
Psa	34	22	Scoală-Te, Doamne şi ia aminte spre judecata mea, Dumnezeul meu şi Domnul meu, spre pricina mea.
Psa	34	23	Judecă-mă după dreptatea Ta, Doamne Dumnezeul meu şi să nu se bucure de mine.
Psa	34	24	Să nu zică întru inimile lor: «Bine, bine, sufletului nostru», nici să zică: «L-am înghiţit pe el».
Psa	34	25	Să fie ruşinaţi şi înfruntaţi deodată cei ce se bucură de necazurile mele; să se îmbrace cu ruşine şi ocară cei ce se laudă împotriva mea.
Psa	34	26	Să se bucure şi să se veselească cei ce voiesc dreptatea mea şi să spună pururea: «Slăvit să fie Domnul, Cel ce voieşte pacea robului Său!».
Psa	34	27	Şi limba mea va grăi dreptatea Ta, în toată ziua, lauda Ta.
Psa	35	1	Necredinţa călcătorului de lege spune inimii mele, că nu este într-însul frica de Dumnezeu.
Psa	35	2	El singur se amăgeşte în ochii săi, când zice că ar fi urmărind fărădelegea şi ar fi urând-o.
Psa	35	3	Graiurile gurii lui fărădelege şi vicleşug; n-a vrut să priceapă ca să facă bine.
Psa	35	4	Fărădelege a gândit în aşternutul său, în toată calea cea bună n-a stat şi răutatea n-a urât.
Psa	35	5	Doamne, în Cer este mila Ta şi adevărul Tău până la nori.
Psa	35	6	Dreptatea Ta ca munţii lui Dumnezeu, judecăţile Tale adânc mare; oameni şi dobitoace vei izbăvi Doamne.
Psa	35	7	Că ai înmulţit mila Ta, Dumnezeule, iar fiii oamenilor în umbra aripilor Tale vor nădăjdui.
Psa	35	8	Sătura-se-vor din grăsimea casei Tale şi din izvorul desfătării Tale îi vei adăpa pe ei.
Psa	35	9	Că la Tine este izvorul vieţii, întru lumina Ta vom vedea lumină.
Psa	35	10	Tinde mila Ta celor ce Te cunosc pe Tine şi dreptatea Ta celor drepţi la inimă.
Psa	35	11	Să nu vină peste mine picior de mândrie şi mâna păcătoşilor să nu mă clatine.
Psa	35	12	Acolo au căzut toţi cei ce lucrează fărădelegea; izgoniţi au fost şi nu vor putea să stea.
Psa	36	1	Nu râvni la cei ce viclenesc, nici nu urma pe cei ce fac fărădelegea.
Psa	36	2	Căci ca iarba curând se vor usca şi ca verdeaţa ierbii degrab se vor trece.
Psa	36	3	Nădăjduieşte în Domnul şi fă bunătate şi locuieşte pământul şi hrăneşte-te cu bogăţia lui.
Psa	36	4	Desfătează-te în Domnul şi îţi va împlini ţie cererile inimii tale.
Psa	36	5	Descoperă Domnului calea ta şi nădăjduieşte în El şi El va împlini.
Psa	36	6	Şi va scoate ca lumina dreptatea ta şi judecata ca lumina de amiază.
Psa	36	7	Supune-te Domnului şi roagă-L pe El; nu râvni după cel ce sporeşte în calea sa, după omul care face nelegiuirea.
Psa	36	8	Părăseşte mânia şi lasă iuţimea; nu căuta să vicleneşti.
Psa	36	9	Că cei ce viclenesc de tot vor pieri; iar cei ce aşteaptă pe Domnul vor moşteni pământul.
Psa	36	10	Şi încă puţin şi nu va mai fi păcătosul şi vei căuta locul lui şi nu-l vei afla.
Psa	36	11	Iar cei blânzi vor moşteni pământul şi se vor desfăta de mulţimea păcii.
Psa	36	12	Pândi-va păcătosul pe cel drept şi va scrâşni asupra lui, cu dinţii săi.
Psa	36	13	Iar Domnul va râde de el, că mai înainte vede că va veni ziua lui.
Psa	36	14	Sabia au scos păcătoşii, întins-au arcul lor ca să doboare pe sărac şi pe sărman, ca să junghie pe cei drepţi la inimă.
Psa	36	15	Sabia lor să intre în inima lor şi arcurile lor să se frângă.
Psa	36	16	Mai bun este puţinul celui drept, decât bogăţia multă a păcătoşilor.
Psa	36	17	Că braţele păcătoşilor se vor zdrobi, iar Domnul întăreşte pe cei drepţi.
Psa	36	18	Cunoaşte Domnul căile celor fără prihană şi moştenirea lor în veac va fi.
Psa	36	19	Nu se vor ruşina în vremea cea rea şi în zilele de foamete se vor sătura.
Psa	36	20	Că păcătoşii vor pieri, iar vrăjmaşii Domnului, îndată ce s-au mărit şi s-au înălţat, s-au stins, ca fumul au pierit.
Psa	36	21	Împrumută păcătosul şi nu dă înapoi, iar dreptul se îndură şi dă.
Psa	36	22	Că cei ce-L binecuvântează pe El vor moşteni pământul, iar cei ce-L blesteamă pe El, de tot vor pieri.
Psa	36	23	De la Domnul paşii omului se îndreptează şi calea lui o va voi foarte.
Psa	36	24	Când va cădea, nu se va zdruncina, că Domnul întăreşte mâna lui.
Psa	36	25	Tânăr am fost şi am îmbătrânit şi n-am văzut pe cel drept părăsit, nici seminţia lui cerând pâine;
Psa	36	26	Toată ziua dreptul miluieşte şi împrumută şi seminţia lui binecuvântată va fi.
Psa	36	27	Fereşte-te de rău şi fă binele şi vei trăi în veacul veacului.
Psa	36	28	Că Domnul iubeşte judecata şi nu va părăsi pe cei cuvioşi ai Săi; în veac vor fi păziţi. Iar cei fără de lege vor fi izgoniţi şi seminţia necredincioşilor va fi stârpită.
Psa	36	29	Iar drepţii vor moşteni pământul şi vor locui în veacul veacului pe el.
Psa	36	30	Gura dreptului va deprinde înţelepciunea şi limba lui va grăi judecată.
Psa	36	31	Legea Dumnezeului său în inima lui şi nu se vor poticni paşii lui.
Psa	36	32	Pândeşte păcătosul pe cel drept şi caută să-l omoare pe el;
Psa	36	33	Iar Domnul nu-l va lăsa pe el, în mâinile lui, nici nu-l va osândi, când se va judeca cu el.
Psa	36	34	Aşteaptă pe Domnul şi păzeşte calea Lui! Şi te va învăţa pe tine ca să moşteneşti pământul; când vor pieri păcătoşii vei vedea.
Psa	36	35	Văzut-am pe cel necredincios fălindu-se şi înălţându-se ca cedrii Libanului.
Psa	36	36	Şi am trecut şi iată nu era şi l-am căutat pe el şi nu s-a aflat locul lui.
Psa	36	37	Păzeşte nerăutatea şi caută dreptatea, că urmaşi are omul făcător de pace.
Psa	36	38	Iar cei fără de lege vor pieri deodată şi urmaşii necredincioşilor vor fi stârpiţi.
Psa	36	39	Iar mântuirea drepţilor de la Domnul, că apărătorul lor este în vreme de necaz.
Psa	36	40	Şi-i va ajuta pe ei Domnul şi-i va izbăvi pe ei şi-i va scoate pe ei din mâna păcătoşilor şi-i va mântui pe ei că au nădăjduit în El.
Psa	37	1	Doamne, nu cu mânia Ta să mă mustri pe mine, nici cu iuţimea Ta să mă cerţi.
Psa	37	2	Că săgeţile Tale s-au înfipt în mine şi ai întărit peste mine mâna Ta.
Psa	37	3	Nu este vindecare în trupul meu de la faţa mâniei Tale; nu este pace în oasele mele de la faţa păcatelor mele.
Psa	37	4	Că fărădelegile mele au covârşit capul meu, ca o sarcină grea apăsat-au peste mine.
Psa	37	5	Împuțitu-s-au și au putrezit rănile mele, de la fața nebuniei mele.
Psa	37	6	Chinuitu-m-am şi m-am gârbovit până în sfârşit, toată ziua mâhnindu-mă umblam.
Psa	37	7	Că şalele mele s-au umplut de ocări şi nu este vindecare în trupul meu.
Psa	37	8	Necăjitu-m-am şi m-am smerit foarte; răcnit-am din suspinarea inimii mele.
Psa	37	9	Doamne, înaintea Ta este toată dorirea mea şi suspinul meu de la Tine nu s-a ascuns.
Psa	37	10	Inima mea s-a tulburat, părăsitu-m-a tăria mea şi lumina ochilor mei şi aceasta nu este cu mine.
Psa	37	11	Prietenii mei şi vecinii mei în preajma mea s-au apropiat şi au şezut; şi cei de aproape ai mei departe au stat.
Psa	37	12	Şi se sileau cei ce căutau sufletul meu şi cei ce căutau cele rele mie grăiau deşertăciuni şi vicleşuguri toată ziua cugetau.
Psa	37	13	Iar eu ca un surd nu auzeam şi ca un mut ce nu-şi deschide gura sa.
Psa	37	14	Şi m-am făcut ca un om ce nu aude şi nu are în gura lui mustrări.
Psa	37	15	Că spre Tine, Doamne, am nădăjduit; Tu mă vei auzi, Doamne, Dumnezeul meu,
Psa	37	16	Că am zis, ca nu cumva să se bucure de mine vrăjmaşii mei; şi când s-au clătinat picioarele mele, împotriva mea s-au semeţit.
Psa	37	17	Că eu spre bătăi gata sunt şi durerea mea înaintea mea este pururea.
Psa	37	18	Că fărădelegea mea eu o voi vesti şi mă voi îngriji pentru păcatul meu;
Psa	37	19	Iar vrăjmaşii mei trăiesc şi s-au întărit mai mult decât mine şi s-au înmulţit cei ce mă urăsc pe nedrept.
Psa	37	20	Cei ce îmi răsplătesc rele pentru bune, mă defăimau, că urmam bunătatea.
Psa	37	21	Nu mă lăsa, Doamne Dumnezeul meu, nu Te depărta de la mine;
Psa	37	22	Ia aminte spre ajutorul meu, Doamne al mântuirii mele.
Psa	38	1	Zis-am: «Păzi-voi căile mele, ca să nu păcătuiesc eu cu limba mea»;
Psa	38	2	Pus-am gurii mele pază, când a stat păcătosul împotriva mea.
Psa	38	3	Amuţit-am şi m-am smerit şi nici de bine n-am grăit şi durerea mea s-a înnoit.
Psa	38	4	Înfierbântatu-s-a inima mea înăuntrul meu şi în cugetul meu se va aprinde foc.
Psa	38	5	Grăit-am cu limba mea: «Fă-mi cunoscut, Doamne, sfârşitul meu,
Psa	38	6	Şi numărul zilelor mele care este, ca să ştiu ce-mi lipseşte».
Psa	38	7	Iată, cu palma ai măsurat zilele mele şi statul meu ca nimic înaintea Ta.
Psa	38	8	Dar toate sunt deşertăciuni; tot omul ce viază.
Psa	38	9	Deşi ca o umbră trece omul, dar în zadar se tulbură.
Psa	38	10	Strânge comori şi nu ştie cui le adună pe ele.
Psa	38	11	Şi acum cine este răbdarea mea? Oare, nu Domnul? Şi statul meu de la Tine este.
Psa	38	12	De toate fărădelegile mele izbăveşte-mă; ocară celui fără de minte nu mă da.
Psa	38	13	Amuţit-am şi n-am deschis gura mea, că Tu eşti Cel ce m-ai făcut pe mine. Depărtează de la mine bătăile Tale.
Psa	38	14	De tăria mâinii Tale, eu m-am sfârşit. Cu mustrări pentru fărădelege ai pedepsit pe om
Psa	38	15	Şi ai subţiat ca pânza de păianjen sufletul său; dar în deşert se tulbură tot pământeanul.
Psa	38	16	Auzi rugăciunea mea, Doamne, şi cererea mea ascult-o; lacrimile mele să nu le treci,
Psa	38	17	Căci străin sunt eu la Tine şi străin ca toţi părinţii mei.
Psa	38	18	Lasă-mă ca să mă odihnesc, mai înainte de a mă duce şi de a nu mai fi.
Psa	39	1	Aşteptând am aşteptat pe Domnul şi S-a plecat spre mine.
Psa	39	2	A auzit rugăciunea mea. M-a scos din groapa ticăloşiei şi din tina noroiului
Psa	39	3	Și a pus pe piatră picioarele mele și a îndreptat pașii mei.
Psa	39	4	Şi a pus în gura mea cântare nouă, cântare Dumnezeului nostru;
Psa	39	5	Vedea-vor mulţi şi se vor teme şi vor nădăjdui în Domnul.
Psa	39	6	Fericit bărbatul, a cărui nădejde este numele Domnului şi n-a privit la deşertăciuni şi la nebunii mincinoase.
Psa	39	7	Multe ai făcut Tu, Doamne, Dumnezeul meu, minunile Tale, şi nu este cine să se asemene gândurilor Tale;
Psa	39	8	Vestit-am şi am grăit: înmulţitu-s-au peste număr.
Psa	39	9	Jertfă şi prinos n-ai voit, dar trup mi-ai întocmit;
Psa	39	10	Ardere de tot şi jertfă pentru păcat n-ai cerut. Atunci am zis: «Iată vin!
Psa	39	11	În capul cărţii este scris despre mine. Ca să fac voia Ta, Dumnezeul meu, am voit şi legea Ta înăuntru inimii mele».
Psa	39	12	Bine am vestit dreptate în adunare mare; iată buzele mele nu le voi opri; Doamne, Tu ai cunoscut.
Psa	39	13	Dreptatea Ta n-am ascuns-o în inima mea, adevărul Tău şi mântuirea Ta am spus.
Psa	39	14	N-am ascuns mila Ta şi adevărul Tău în adunare mare.
Psa	39	15	Iar Tu, Doamne, să nu depărtezi îndurările Tale de la mine, mila Ta şi adevărul Tău pururea să mă sprijinească.
Psa	39	16	Că m-au împresurat rele, cărora nu este număr; ajunsu-m-au fărădelegile mele şi n-am putut să văd;
Psa	39	17	Înmulţitu-s-au mai mult decât perii capului meu şi inima mea m-a părăsit.
Psa	39	18	Binevoieşte, Doamne, ca să mă izbăveşti; Doamne, spre ajutorul meu ia aminte.
Psa	39	19	Să fie ruşinaţi şi înfruntaţi deodată cei ce caută să ia sufletul meu.
Psa	39	20	Să se întoarcă înapoi şi să se ruşineze cei ce-mi voiesc mie rele;
Psa	39	21	Să fie ruşinaţi îndată cei ce-mi zic mie: «Bine, bine».
Psa	39	22	Să se bucure şi să se veselească de Tine, toţi cei ce Te caută pe Tine, Doamne, şi să zică pururea cei ce iubesc mântuirea Ta: «Slăvit să fie Domnul!».
Psa	39	23	Iar eu sărac sunt şi sărman; Domnul se va îngriji de mine.
Psa	39	24	Ajutorul meu şi apărătorul meu eşti Tu; Dumnezeul meu nu zăbovi.
Psa	40	1	Fericit cel care caută la sărac şi la sărman; în ziua cea rea îl va izbăvi pe el Domnul.
Psa	40	2	Domnul să-l păzească pe el şi să-l vieze şi să-l fericească pe pământ şi să nu-l dea în mâinile vrăjmaşilor lui.
Psa	40	3	Domnul să-l ajute pe el pe patul durerii lui; în aşternutul bolii lui să-l întărească pe el.
Psa	40	4	Eu am zis: «Doamne, miluieşte-mă; vindecă sufletul meu, că am greşit Ție».
Psa	40	5	Vrăjmaşii mei m-au grăit de rău zicând: «Când va muri şi va pieri numele lui?».
Psa	40	6	Iar de venea cineva să mă vadă, minciuni grăia; inima lui aduna fărădelege sieşi, ieşea afară şi grăia.
Psa	40	7	Împreună împotriva mea şopteau toţi vrăjmaşii mei; împotriva mea gândeau de mine rele.
Psa	40	8	Cuvânt nelegiuit spuneau împotriva mea, zicând: «Nu zace, oare? Nu se va mai scula!».
Psa	40	9	Chiar omul cu care eram în pace, în care am nădăjduit, care a mâncat pâinea mea, a ridicat împotriva mea călcâiul.
Psa	40	10	Iar Tu, Doamne, miluieşte-mă şi mă scoală şi voi răsplăti lor.
Psa	40	11	Întru aceasta am cunoscut că m-ai voit, că nu se va bucura vrăjmaşul meu de mine.
Psa	40	12	Iar pe mine pentru nerăutatea mea m-ai sprijinit şi m-ai întărit înaintea Ta, în veac.
Psa	40	13	Binecuvântat este Domnul Dumnezeul lui Israel din veac şi până în veac. Amin. Amin.
Psa	41	1	În ce chip doreşte cerbul izvoarele apelor, aşa Te doreşte sufletul meu pe Tine, Dumnezeule.
Psa	41	2	Însetat-a sufletul meu de Dumnezeul cel viu; când voi veni şi mă voi arăta feţei lui Dumnezeu?
Psa	41	3	Făcutu-mi-s-au lacrimile mele pâine ziua şi noaptea, când mi se zicea mie în toate zilele: «Unde este Dumnezeul tău?».
Psa	41	4	De acestea mi-am adus aminte cu revărsare de inimă, când treceam cu mulţime mare spre casa lui Dumnezeu,
Psa	41	5	În glas de bucurie şi de laudă şi în sunet de sărbătoare.
Psa	41	6	Pentru ce eşti mâhnit, suflete al meu, şi pentru ce mă tulburi?
Psa	41	7	Nădăjduieşte în Dumnezeu, că-L voi lăuda pe El; mântuirea feţei mele este Dumnezeul meu.
Psa	41	8	În mine sufletul meu s-a tulburat; pentru aceasta îmi voi aduce aminte de Tine, din pământul Iordanului şi al Ermonului, din muntele cel mic.
Psa	41	9	Adânc pe adânc cheamă în glasul căderilor apelor Tale.
Psa	41	10	Toate talazurile şi valurile Tale peste mine au trecut.
Psa	41	11	Ziua va porunci Domnul milei Sale, iar noaptea cântare Lui de la mine.
Psa	41	12	Rugăciunea Dumnezeului vieţii mele, spune-voi lui Dumnezeu: «Sprijinitorul meu eşti Tu, pentru ce m-ai uitat?».
Psa	41	13	Pentru ce umblu mâhnit când mă necăjeşte vrăjmaşul meu?
Psa	41	14	Când se sfărâmau oasele mele mă ocărau asupritorii mei.
Psa	41	15	Când îmi ziceau mie în toate zilele: «Unde este Dumnezeul tău?».
Psa	41	16	Pentru ce eşti mâhnit, suflete al meu, şi pentru ce mă tulburi?
Psa	41	17	Nădăjduieşte în Dumnezeu, că-L voi lăuda pe El; mântuirea feţei mele este Dumnezeul meu.
Psa	42	1	Judecă-mă, Dumnezeule, şi apără dreptatea mea de neamul necuvios, de omul nedrept şi viclean, şi izbăveşte-mă.
Psa	42	2	Că Tu eşti, Dumnezeule, întărirea mea; pentru ce m-ai lepădat? Pentru ce umblu mâhnit când mă necăjeşte vrăjmaşul meu?
Psa	42	3	Trimite lumina Ta şi adevărul Tău; acestea m-au povăţuit şi m-au condus la muntele cel sfânt al Tău şi la locaşurile Tale.
Psa	42	4	Şi voi intra la jertfelnicul lui Dumnezeu, la Dumnezeul Cel ce veseleşte tinereţile mele;
Psa	42	5	Lăuda-Te-voi în alăută, Dumnezeule, Dumnezeul meu.
Psa	42	6	Pentru ce eşti mâhnit, suflete al meu, şi pentru ce mă tulburi?
Psa	42	7	Nădăjduieşte în Dumnezeu că-L voi lăuda pe El; mântuirea feţei mele este Dumnezeul meu.
Psa	43	1	Dumnezeule, cu urechile noastre am auzit, părinţii noştri ne-au spus nouă
Psa	43	2	Lucrul pe care l-ai făcut în zilele lor, în zilele cele de demult.
Psa	43	3	Mâna Ta popoare a nimicit, iar pe părinţi i-ai sădit; bătut-ai popoare, iar pe ei i-ai înmulţit.
Psa	43	4	Că nu cu sabia lor au moştenit pământul şi braţul lor nu i-a izbăvit pe ei,
Psa	43	5	Ci dreapta Ta şi braţul Tău şi luminarea feţei Tale, că bine ai voit întru ei.
Psa	43	6	Tu eşti Însuţi Împăratul meu şi Dumnezeul meu, Cel ce porunceşti mântuirea lui Iacov;
Psa	43	7	Cu Tine pe vrăjmaşii noştri îi vom lovi şi cu numele Tău vom nimici pe cei ce se scoală asupra noastră.
Psa	43	8	Pentru că nu în arcul meu voi nădăjdui şi sabia mea nu mă va mântui.
Psa	43	9	Că ne-ai izbăvit pe noi de cei ce ne necăjesc pe noi şi pe cei ce ne urăsc pe noi i-ai ruşinat.
Psa	43	10	Cu Dumnezeu ne vom lăuda toată ziua şi numele Tău îl vom lăuda în veac.
Psa	43	11	Iar acum ne-ai lepădat şi ne-ai ruşinat pe noi şi nu vei ieşi cu oştirile noastre;
Psa	43	12	Întorsu-ne-ai pe noi înapoi de la duşmanii noştri şi cei ce ne urăsc pe noi ne-au jefuit.
Psa	43	13	Datu-ne-ai pe noi ca oi de mâncare şi întru neamuri ne-ai risipit;
Psa	43	14	Vândut-ai pe poporul Tău fără de preţ şi nu l-ai preţuit când l-ai vândut.
Psa	43	15	Pusu-ne-ai pe noi ocară vecinilor noştri, batjocură şi râs celor dimprejurul nostru;
Psa	43	16	Pusu-ne-ai pe noi pildă către neamuri, clătinare de cap între popoare.
Psa	43	17	Toată ziua înfruntarea mea înaintea mea este şi ruşinea obrazului meu m-a acoperit,
Psa	43	18	De către glasul celui ce ocărăşte şi cleveteşte, de către faţa vrăjmaşului şi prigonitorului.
Psa	43	19	Acestea toate au venit peste noi şi nu Te-am uitat şi n-am călcat legământul Tău
Psa	43	20	Şi nu s-a dat înapoi inima noastră; iar paşii noştri nu s-au abătut de la calea Ta,
Psa	43	21	Că ne-ai smerit pe noi în loc de durere şi ne-a acoperit pe noi umbra morţii.
Psa	43	22	De am fi uitat numele Dumnezeului nostru şi am fi întins mâinile noastre spre dumnezeu străin,
Psa	43	23	Oare, Dumnezeu n-ar fi cercetat acestea? Că El ştie ascunzişurile inimii.
Psa	43	24	Că pentru Tine suntem ucişi toată ziua, socotiţi am fost ca nişte oi de junghiere.
Psa	43	25	Deşteaptă-Te, pentru ce dormi, Doamne? Scoală-Te şi nu ne lepăda până în sfârşit.
Psa	43	26	Pentru ce întorci faţa Ta? Uiţi de sărăcia noastră şi de necazul nostru?
Psa	43	27	Că s-a plecat în ţărână sufletul nostru, lipitu-s-a de pământ pântecele nostru.
Psa	43	28	Scoală-Te, Doamne, ajută-ne nouă şi ne izbăveşte pe noi, pentru numele Tău.
Psa	44	1	Cuvânt bun răspuns-a inima mea; grăi-voi cântarea mea Împăratului.
Psa	44	2	Limba mea este trestie de scriitor ce scrie iscusit.
Psa	44	3	Împodobit eşti cu frumuseţea mai mult decât fiii oamenilor; revărsatu-s-a har pe buzele tale. Pentru aceasta te-a binecuvântat pe tine Dumnezeu, în veac.
Psa	44	4	Încinge-te cu sabia ta peste coapsa ta, puternice,
Psa	44	5	Cu frumuseţea ta şi cu strălucirea ta. Încordează-ţi arcul, propăşeşte şi împărăţeşte,
Psa	44	6	Pentru adevăr, blândeţe şi dreptate, şi te va povăţui minunat dreapta ta.
Psa	44	7	Săgeţile tale ascuţite sunt puternice în inima duşmanilor împăratului; popoarele sub tine vor cădea.
Psa	44	8	Scaunul Tău, Dumnezeule, în veacul veacului, toiag de dreptate toiagul împărăţiei Tale.
Psa	44	9	Iubit-ai dreptatea şi ai urât fărădelegea; pentru aceasta Te-a uns pe Tine, Dumnezeul Tău, cu untdelemnul bucuriei, mai mult decât pe părtaşii Tăi.
Psa	44	10	Smirna şi aloea îmbălsămează veşmintele Tale; din palate de fildeş cântări de alăută Te veselesc; fiice de împăraţi întru cinstea Ta;
Psa	44	11	Stătut-a împărăteasa de-a dreapta Ta, îmbrăcată în haină aurită şi prea înfrumuseţată.
Psa	44	12	Ascultă fiică şi vezi şi pleacă urechea ta şi uită poporul tău şi casa părintelui tău,
Psa	44	13	Că a poftit Împăratul frumuseţea ta, că El este Domnul tău.
Psa	44	14	Şi se vor închina Lui fiicele Tirului cu daruri, feței Tale se vor ruga mai-marii poporului.
Psa	44	15	Toată slava fiicei Împăratului este înăuntru, îmbrăcată cu ţesături de aur şi prea înfrumuseţată.
Psa	44	16	Aduce-se-vor Împăratului fecioare în urma ei, prietenele ei se vor aduce ţie.
Psa	44	17	Aduce-se-vor întru veselie şi bucurie
Psa	44	18	Aduce-se-vor în palatul Împăratului.
Psa	44	19	În locul părinţilor tăi s-au născut ţie fii; pune-i-vei pe ei căpetenii peste tot pământul.
Psa	44	20	Pomeni-vor numele tău în tot neamul;
Psa	44	21	Pentru aceasta popoarele te vor lăuda în veac şi în veacul veacului.
Psa	45	1	Dumnezeu este scăparea şi puterea noastră, ajutor întru necazurile ce ne împresoară.
Psa	45	2	Pentru aceasta nu ne vom teme când se va cutremura pământul şi se vor muta munţii în inima mărilor.
Psa	45	3	Venit-au şi s-au tulburat apele lor, cutremuratu-s-au munţii de tăria lui.
Psa	45	4	Apele râurilor veselesc cetatea lui Dumnezeu; Cel Preaînalt a sfinţit locaşul Lui.
Psa	45	5	Dumnezeu este în mijlocul cetăţii, nu se va clătina; o va ajuta Dumnezeu dis-de-dimineaţă.
Psa	45	6	Tulburatu-s-au neamurile, plecatu-s-au împărăţiile; dat-a Cel Preaînalt glasul Lui, cutremuratu-s-a pământul.
Psa	45	7	Domnul puterilor cu noi, sprijinitorul nostru, Dumnezeul lui Iacov.
Psa	45	8	Veniţi şi vedeţi lucrurile lui Dumnezeu, minunile pe care le-a pus Domnul pe pământ.
Psa	45	9	Pune-va capăt războaielor până la marginile pământului, arcul va sfărâma şi va frânge arma, iar pavezele în foc le va arde.
Psa	45	10	Opriţi-vă şi cunoaşteţi că Eu sunt Dumnezeu, înălţa-Mă-voi pe pământ.
Psa	45	11	Domnul puterilor cu noi, sprijinitorul nostru, Dumnezeul lui Iacov.
Psa	46	1	Toate popoarele, bateţi din palme, strigaţi lui Dumnezeu cu glas de bucurie.
Psa	46	2	Că Domnul este Preaînalt, înfricoşător, Împărat mare peste tot pământul.
Psa	46	3	Supusu-ne-a nouă popoare şi neamuri sub picioarele noastre;
Psa	46	4	Alesu-ne-a nouă moştenirea Sa, frumuseţea lui Iacov, pe care a iubit-o.
Psa	46	5	Suitu-S-a Dumnezeu întru strigare, Domnul în glas de trâmbiţă.
Psa	46	6	Cântaţi Dumnezeului nostru, cântaţi; cântaţi Împăratului nostru, cântaţi.
Psa	46	7	Că Împărat a tot pământul este Dumnezeu; cântaţi cu înţelegere.
Psa	46	8	Împărăţit-a Dumnezeu peste neamuri, Dumnezeu şade pe tronul cel sfânt al Său.
Psa	46	9	Mai-marii popoarelor s-au adunat cu poporul Dumnezeului lui Avraam, că ai lui Dumnezeu sunt puternicii pământului; El S-a înălţat foarte.
Psa	47	1	Mare este Domnul şi lăudat foarte în cetatea Dumnezeului nostru, în muntele cel sfânt al Lui;
Psa	47	2	Bine întemeiată spre bucuria întregului pământ. Muntele Sionului, coastele de miazănoapte, cetatea Împăratului Celui mare.
Psa	47	3	Dumnezeu în palatele ei se cunoaşte, când o apără pe ea.
Psa	47	4	Că iată împăraţii s-au adunat, strânsu-s-au împreună.
Psa	47	5	Aceştia văzând-o aşa, s-au minunat, s-au tulburat, s-au cutremurat;
Psa	47	6	Cutremur i-a cuprins pe ei acolo; dureri ca ale celei ce naşte. Cu vânt puternic va sfărâma corăbiile Tarsisului.
Psa	47	7	Precum am auzit, aşa am şi văzut, în cetatea Domnului puterilor, în cetatea Dumnezeului nostru.
Psa	47	8	Dumnezeu a întemeiat-o pe ea în veac. Primit-am, Dumnezeule, mila Ta, în mijlocul locaşului Tău.
Psa	47	9	După numele Tău, Dumnezeule, aşa şi lauda Ta peste marginile pământului; dreapta Ta este plină de dreptate.
Psa	47	10	Să se veselească Muntele Sionului, să se bucure fiicele lui Iuda pentru judecăţile Tale, Doamne.
Psa	47	11	Înconjuraţi Sionul şi-l cuprindeţi pe el, povestiţi despre turnurile lui.
Psa	47	12	Puneţi-vă inimile voastre întru puterea lui şi străbateţi palatele lui, ca să povestiţi neamului ce vine,
Psa	47	13	Că Acesta este Dumnezeu, Dumnezeul nostru în veac şi în veacul veacului; El ne va paşte pe noi în veci.
Psa	48	1	Auziţi acestea toate neamurile, ascultaţi toţi cei ce locuiţi în lume:
Psa	48	2	Pământenii şi fiii oamenilor, împreună bogatul şi săracul.
Psa	48	3	Gura mea va grăi înţelepciune şi cugetul inimii mele pricepere.
Psa	48	4	Pleca-voi spre pildă urechea mea, tâlcui-voi în sunet de psaltire gândul meu.
Psa	48	5	Pentru ce să mă tem în ziua cea rea, când mă va înconjura fărădelegea vrăjmaşilor mei?
Psa	48	6	Ei se încred în puterea lor şi cu mulţimea bogăţiei lor se laudă.
Psa	48	7	Nimeni însă nu poate să scape de la moarte, nici să plătească lui Dumnezeu preţ de răscumpărare,
Psa	48	8	Că răscumpărarea sufletului e prea scumpă şi niciodată nu se va putea face,
Psa	48	9	Ca să rămână cineva pe totdeauna viu şi să nu vadă niciodată moartea.
Psa	48	10	Fiecare vede că înţelepţii mor, cum mor şi cei neînţelepţi şi nebunii, şi lasă altora bogăţia lor.
Psa	48	11	Mormântul lor va fi casa lor în veac, locaşurile lor din neam în neam, deşi numit-au cu numele lor pământurile lor.
Psa	48	12	Şi omul, în cinste fiind, n-a priceput; alăturatu-s-a dobitoacelor celor fără de minte şi s-a asemănat lor.
Psa	48	13	Această cale le este sminteală lor şi celor ce vor găsi de bune spusele lor.
Psa	48	14	Ca nişte oi în iad sunt puşi, moartea îi va paşte pe ei.
Psa	48	15	Şi-i vor stăpâni pe ei cei drepţi şi ajutorul ce-l nădăjduiau din slava lor, se va învechi în iad.
Psa	48	16	Dar Dumnezeu va izbăvi sufletul meu din mâna iadului, când mă va apuca.
Psa	48	17	Să nu te temi când se îmbogăţeşte omul şi când se înmulţeşte slava casei lui.
Psa	48	18	Că la moarte el nu va lua nimic, nici nu se va coborî cu el slava lui.
Psa	48	19	Chiar dacă sufletul lui se va binecuvânta în viaţa lui şi te va lăuda când îi vei face bine,
Psa	48	20	Totuşi intra-va până la neamul părinţilor lui şi în veac nu va vedea lumină.
Psa	48	21	Omul în cinste fiind n-a priceput; alăturatu-s-a dobitoacelor celor fără de minte şi s-a asemănat lor.
Psa	49	1	Dumnezeul dumnezeilor, Domnul a grăit şi a chemat pământul,
Psa	49	2	De la răsăritul soarelui până la apus. Din Sion este strălucirea frumuseţii Lui.
Psa	49	3	Dumnezeu strălucit va veni, Dumnezeul nostru, şi nu va tăcea.
Psa	49	4	Foc înaintea Lui va arde şi împrejurul Lui vifor mare.
Psa	49	5	Chema-va cerul de sus şi pământul, ca să judece pe poporul Său.
Psa	49	6	Adunaţi-I Lui pe cuvioşii Lui, pe cei ce au făcut legământ cu El pentru jertfe.
Psa	49	7	Şi vor vesti cerurile dreptatea Lui, că Dumnezeu judecător este.
Psa	49	8	«Ascultă, poporul Meu şi-ţi voi grăi ţie, Israele!... Şi voi mărturisi ţie: Dumnezeu, Dumnezeul tău sunt Eu.
Psa	49	9	Nu pentru jertfele tale te voi mustra, iar arderile de tot ale tale înaintea Mea sunt pururea.
Psa	49	10	Nu voi primi din casa ta viţei, nici din turmele tale ţapi,
Psa	49	11	Că ale Mele sunt toate fiarele câmpului, dobitoacele din munţi şi boii.
Psa	49	12	Cunoscut-am toate păsările cerului şi frumuseţea ţarinii cu Mine este.
Psa	49	13	De voi flămânzi, nu-ţi voi spune ţie, că a Mea este lumea şi plinirea ei.
Psa	49	14	Oare, voi mânca carne de taur, sau sânge de ţapi voi bea?
Psa	49	15	Jertfeşte lui Dumnezeu jertfă de laudă şi împlineşte Celui Preaînalt făgăduinţele tale.
Psa	49	16	Şi Mă cheamă pe Mine în ziua necazului şi te voi izbăvi şi Mă vei preaslăvi».
Psa	49	17	Iar păcătosului i-a zis Dumnezeu: «Pentru ce tu istoriseşti dreptăţile Mele şi iei legământul Meu în gura ta?
Psa	49	18	Tu ai urât învăţătura şi ai lepădat cuvintele Mele înapoia ta.
Psa	49	19	De vedeai furul, alergai cu el şi cu cel desfrânat partea ta puneai.
Psa	49	20	Gura ta a înmulţit răutate şi limba ta a împletit vicleşug.
Psa	49	21	Şezând împotriva fratelui tău cleveteai şi împotriva fiului maicii tale ai pus sminteală.
Psa	49	22	Acestea ai făcut şi am tăcut, ai cugetat fărădelegea, că voi fi asemenea ţie; mustra-te-voi şi voi pune înaintea feței tale păcatele tale.
Psa	49	23	Înţelegeţi dar acestea cei ce uitaţi pe Dumnezeu, ca nu cumva să vă răpească şi să nu fie cel ce izbăveşte.
Psa	49	24	Jertfa de laudă Mă va slăvi şi acolo este calea în care voi arăta lui mântuirea Mea».
Psa	50	1	Miluieşte-mă, Dumnezeule, după mare mila Ta
Psa	50	2	Şi după mulţimea îndurărilor Tale, şterge fărădelegea mea.
Psa	50	3	Mai vârtos mă spală de fărădelegea mea şi de păcatul meu mă curăţeşte.
Psa	50	4	Că fărădelegea mea eu o cunosc şi păcatul meu înaintea mea este pururea.
Psa	50	5	Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.
Psa	50	6	Că iată întru fărădelegi m-am zămislit şi în păcate m-a născut maica mea.
Psa	50	7	Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.
Psa	50	8	Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.
Psa	50	9	Auzului meu vei da bucurie şi veselie; bucura-se-vor oasele mele cele smerite.
Psa	50	10	Întoarce faţa Ta de la păcatele mele şi toate fărădelegile mele şterge-le.
Psa	50	11	Inimă curată zideşte întru mine, Dumnezeule şi duh drept înnoieşte întru cele dinlăuntru ale mele.
Psa	50	12	Nu mă lepăda de la faţa Ta şi Duhul Tău cel Sfânt nu-L lua de la mine.
Psa	50	13	Dă-mi mie bucuria mântuirii Tale şi cu duh stăpânitor mă întăreşte.
Psa	50	14	Învăţa-voi pe cei fără de lege căile Tale şi cei necredincioşi la Tine se vor întoarce.
Psa	50	15	Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.
Psa	50	16	Doamne, buzele mele vei deschide şi gura mea va vesti lauda Ta.
Psa	50	17	Că de ai fi voit jertfă, Ți-aş fi dat; arderile de tot nu le vei binevoi.
Psa	50	18	Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.
Psa	50	19	Fă bine, Doamne, întru bună voirea Ta, Sionului, şi să se zidească zidurile Ierusalimului.
Psa	50	20	Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.
Psa	51	1	Ce te făleşti întru răutate, puternice? Fărădelege toată ziua, nedreptate a vorbit limba ta; ca un brici ascuţit a făcut vicleşug.
Psa	51	2	Iubit-ai răutatea mai mult decât bunătatea, nedreptatea mai mult decât a grăi dreptatea.
Psa	51	3	Iubit-ai toate cuvintele pierzării, limbă vicleană!
Psa	51	4	Pentru aceasta Dumnezeu te va doborî până în sfârşit, te va smulge şi te va muta din locaşul tău şi rădăcina ta din pământul celor vii.
Psa	51	5	Vedea-vor drepţii şi se vor teme şi de el vor râde şi vor zice: «Iată omul care nu şi-a pus pe Dumnezeu ajutorul lui,
Psa	51	6	Ci a nădăjduit în mulţimea bogăţiei sale şi s-a întărit întru deşertăciunea sa».
Psa	51	7	Dar eu, ca un măslin roditor în casa lui Dumnezeu, am nădăjduit în mila lui Dumnezeu, în veac şi în veacul veacului.
Psa	51	8	Slăvi-Te-voi în veac, că ai făcut aceasta şi voi aştepta numele Tău, că bun este înaintea cuvioşilor Tăi.
Psa	52	1	Zis-a cel nebun întru inima sa: «Nu este Dumnezeu!».
Psa	52	2	Stricatu-s-au şi urâţi s-au făcut întru fărădelegi. Nu este cel ce face bine.
Psa	52	3	Domnul din Cer a privit peste fiii oamenilor, să vadă de este cel ce înţelege, sau cel ce caută pe Dumnezeu.
Psa	52	4	Toţi s-au abătut, împreună netrebnici s-au făcut; nu este cel ce face bine, nu este până la unul.
Psa	52	5	Oare, nu vor cunoaşte, toţi cei ce lucrează fărădelegea? Cei ce mănâncă pe poporul Meu cum mănâncă pâinea,
Psa	52	6	Pe Domnul nu L-au chemat. Acolo s-au temut de frică unde nu era frică,
Psa	52	7	Că Dumnezeu a risipit oasele celor ce plac oamenilor; ruşinatu-s-au, că Dumnezeu i-a urgisit pe ei.
Psa	52	8	Cine va da din Sion mântuirea lui Israel? Când va întoarce Domnul pe cei robiţi ai poporului Său, bucurase-va Iacov şi se va veseli Israel.
Psa	53	1	Dumnezeule, întru numele Tău mântuieşte-mă şi întru puterea Ta mă judecă.
Psa	53	2	Dumnezeule, auzi rugăciunea mea, ia aminte cuvintele gurii mele!
Psa	53	3	Că străinii s-au ridicat împotriva mea şi cei tari au căutat sufletul meu şi n-au pus pe Dumnezeu înaintea lor.
Psa	53	4	Dar iată, Dumnezeu ajută mie şi Domnul este sprijinul sufletului meu.
Psa	53	5	Întoarce-va cele rele vrăjmaşilor mei; cu adevărul Tău îi vei pierde pe ei.
Psa	53	6	De bunăvoie voi jertfi Ție; lăuda-voi numele Tău, Doamne, că este bun,
Psa	53	7	Că din tot necazul m-ai izbăvit şi spre vrăjmaşii mei a privit ochiul meu.
Psa	54	1	Auzi, Dumnezeule, rugăciunea mea şi nu trece cu vederea ruga mea.
Psa	54	2	Ia aminte spre mine şi mă ascultă; mâhnitu-m-am întru neliniştea mea şi m-am tulburat de glasul vrăjmaşului şi de necazul păcătosului.
Psa	54	3	Că a abătut asupra mea fărădelege şi întru mânie m-a vrăjmăşit.
Psa	54	4	Inima mea s-a tulburat întru mine şi frica morţii a căzut peste mine;
Psa	54	5	Teamă şi cutremur au venit asupra mea şi m-a acoperit întunericul.
Psa	54	6	Şi am zis: Cine-mi va da mie aripi ca de porumbel, ca să zbor şi să mă odihnesc?
Psa	54	7	Iată m-aş îndepărta fugind şi m-aş sălăşlui în pustiu.
Psa	54	8	Aşteptat-am pe Dumnezeu, Cel ce mă mântuieşte de puţinătatea sufletului şi de vifor.
Psa	54	9	Nimiceşte-i, Doamne şi împarte limbile lor, că am văzut fărădelege şi dezbinare în cetate.
Psa	54	10	Ziua şi noaptea o va înconjura pe ea peste zidurile ei; fărădelege şi osteneală în mijlocul ei şi nedreptate;
Psa	54	11	Şi n-a lipsit din uliţele ei camătă şi vicleşug.
Psa	54	12	Că de m-ar fi ocărât vrăjmaşul, aş fi răbdat;
Psa	54	13	Şi dacă cel ce mă urăşte s-ar fi fălit împotriva mea, m-aş fi ascuns de el.
Psa	54	14	Iar tu, omule, asemenea mie, căpetenia mea şi cunoscutul meu,
Psa	54	15	Care împreună cu mine te-ai îndulcit de mâncări, în casa lui Dumnezeu am umblat în acelaşi gând!
Psa	54	16	Să vină moartea peste ei şi să se coboare în iad de vii,
Psa	54	17	Căci vicleşug este în locaşurile lor, în mijlocul lor.
Psa	54	18	Iar eu, către Dumnezeu am strigat, şi Domnul m-a auzit pe mine.
Psa	54	19	Seara şi dimineaţa şi la amiezi spune-voi, voi vesti, şi va auzi glasul meu.
Psa	54	20	Izbăvi-va cu pace sufletul meu de cei ce se apropie de mine, că mulţi erau împotriva mea.
Psa	54	21	Auzi-va Dumnezeu şi-i va smeri pe ei, Cel ce este mai înainte de veci.
Psa	54	22	Că nu este în ei îndreptare şi nu s-au temut de Dumnezeu. Întins-au mâinile împotriva aliaţilor lor,
Psa	54	23	Întinat-au legământul Lui. Risipiţi au fost de mânia feţei Lui şi s-au apropiat inimile lor;
Psa	54	24	Muiatu-s-au cuvintele lor mai mult decât untdelemnul, dar ele sunt săgeţi.
Psa	54	25	Aruncă spre Domnul grija ta şi El te va hrăni; nu va da în veac clătinare dreptului.
Psa	54	26	Iar Tu, Dumnezeule, îi vei coborî pe ei în groapa stricăciunii.
Psa	54	27	Bărbaţii vărsători de sânge şi vicleni nu vor ajunge la jumătatea zilelor lor; iar eu voi nădăjdui spre Tine, Doamne.
Psa	55	1	Mântuieşte-mă, Doamne, că m-a necăjit omul; toată ziua războindu-se m-a necăjit.
Psa	55	2	Călcatu-m-au vrăjmaşii mei toată ziua, că mulţi sunt cei ce se luptă cu mine, din înălţime.
Psa	55	3	Ziua când mă voi teme, voi nădăjdui în Tine.
Psa	55	4	În Dumnezeu voi lăuda toate cuvintele mele toată ziua; în Dumnezeu am nădăjduit, nu mă voi teme: Ce-mi va face mie omul?
Psa	55	5	Toată ziua cuvintele mele au urât, împotriva mea toate gândurile lor sunt spre rău.
Psa	55	6	Locui-vor lângă mine şi se vor ascunde; ei vor păzi călcâiul meu, ca şi cum ar căuta sufletul meu.
Psa	55	7	Pentru nimic nu-i vei mântui pe ei; în mânie popoare vei sfărâma, Dumnezeule.
Psa	55	8	Viaţa mea am spus-o Ție; pune lacrimile mele înaintea Ta, după făgăduinţa Ta.
Psa	55	9	Întoarce-se-vor vrăjmaşii mei înapoi, în orice zi Te voi chema. Iată, am cunoscut că Dumnezeul meu eşti Tu.
Psa	55	10	În Dumnezeu voi lăuda graiul, în Dumnezeu voi lăuda cuvântul;
Psa	55	11	În Dumnezeu am nădăjduit, nu mă voi teme: Ce-mi va face mie omul?
Psa	55	12	În mine sunt, Dumnezeule, făgăduinţele pe care le voi aduce laudei Tale,
Psa	55	13	Că ai izbăvit sufletul meu de la moarte, picioarele mele de alunecare, ca bine să plac înaintea lui Dumnezeu, în lumina celor vii.
Psa	56	1	Miluieşte-mă, Dumnezeule, miluieşte-mă, că spre Tine a nădăjduit sufletul meu
Psa	56	2	Şi în umbra aripilor Tale voi nădăjdui, până ce va trece fărădelegea.
Psa	56	3	Striga-voi către Dumnezeul Cel Preaînalt, Dumnezeul Care mi-a făcut bine.
Psa	56	4	Trimis-a din Cer şi m-a mântuit, dat-a spre ocară pe cei ce mă necăjesc pe mine.
Psa	56	5	Trimis-a Dumnezeu mila Sa şi adevărul Său şi a izbăvit sufletul meu din mijlocul puilor de lei. Adormit-am tulburat.
Psa	56	6	Fiii oamenilor, dinţii lor sunt arme şi săgeţi şi limba lor sabie ascuţită.
Psa	56	7	Înalţă-Te peste ceruri, Dumnezeule, şi peste tot pământul slava Ta!
Psa	56	8	Curse au gătit sub picioarele mele şi au împilat sufletul meu;
Psa	56	9	Săpat-au înaintea mea groapă şi au căzut în ea.
Psa	56	10	Gata este inima mea, Dumnezeule, gata este inima mea! Cânta-voi şi voi lăuda slava Ta.
Psa	56	11	Deşteaptă-te mărirea mea! Deşteaptă-te psaltire şi alăută! Deştepta-mă-voi dimineaţa.
Psa	56	12	Lăuda-Te-voi între popoare, Doamne, cânta-voi Ție între neamuri,
Psa	56	13	Că s-a mărit până la cer mila Ta şi până la nori adevărul Tău.
Psa	56	14	Înalţă-Te peste ceruri, Dumnezeule, şi peste tot pământul slava Ta!
Psa	57	1	De grăiţi într-adevăr dreptate, drept judecaţi, fii ai oamenilor.
Psa	57	2	Pentru că în inimă fărădelege lucraţi pe pământ, nedreptate mâinile voastre împletesc.
Psa	57	3	Înstrăinatu-s-au păcătoşii de la naştere, rătăcit-au din pântece, grăit-au minciuni.
Psa	57	4	Mânia lor după asemănarea şarpelui, ca a unei vipere surde, care-şi astupă urechile ei,
Psa	57	5	Care nu va auzi glasul descântătoarelor, al vrăjitorului care vrăjeşte cu iscusinţă.
Psa	57	6	Dumnezeu va zdrobi dinţii lor în gura lor; măselele leilor le-a sfărâmat Domnul.
Psa	57	7	De nimic se vor face, ca apa care trece; întinde-va arcul Său până ce vor slăbi.
Psa	57	8	Ca ceara ce se topeşte vor fi nimiciţi; a căzut foc peste ei şi n-au văzut soarele.
Psa	57	9	Înainte ca spinii voştri să se aprindă, ca pe nişte vii întru mânie îi va înghiţi pe ei.
Psa	57	10	Veseli-se-va dreptul când va vedea răzbunarea împotriva necredincioşilor; mâinile lui le va spăla în sângele păcătosului.
Psa	57	11	Şi va zice omul: «Da, este răsplată pentru cel drept! Da, este Dumnezeu Care îi judecă pe ei în viață!».
Psa	58	1	Scoate-mă de la vrăjmaşii mei, Dumnezeule, şi de cei ce se scoală împotriva mea, izbăveşte-mă.
Psa	58	2	Izbăveşte-mă de cei ce lucrează fărădelegea şi de bărbaţii vărsărilor de sânge mă izbăveşte.
Psa	58	3	Că iată au vânat sufletul meu, stătut-au împotriva mea cei tari.
Psa	58	4	Nici fărădelegea şi nici păcatul meu nu sunt pricină, Doamne. Fără de nelegiuire am alergat şi m-am îndreptat spre Tine;
Psa	58	5	Scoală-Te, întru întâmpinarea mea şi vezi. Şi Tu, Doamne, Dumnezeul puterilor, Dumnezeul lui Israel,
Psa	58	6	Ia aminte să cercetezi toate neamurile; să nu Te milostiveşti de toți cei ce lucrează fărădelegea.
Psa	58	7	Întoarce-se-vor spre seară şi vor flămânzi ca un câine şi vor înconjura cetatea.
Psa	58	8	Iată, vor striga cu gura lor şi sabie în buzele lor, că cine i-a auzit?
Psa	58	9	Şi Tu, Doamne, vei râde de ei, vei face de nimic toate neamurile.
Psa	58	10	Puterea mea în Tine o voi păzi, că Tu, Dumnezeule, sprijinitorul meu eşti. Dumnezeul meu, mila Ta mă va întâmpina;
Psa	58	11	Dumnezeu îmi va arăta înfrângerea duşmanilor mei.
Psa	58	12	Să nu-i omori pe ei, ca nu cumva să uite legea Ta;
Psa	58	13	Risipeşte-i pe ei cu puterea Ta şi doboară-i pe ei, apărătorul meu, Doamne.
Psa	58	14	Păcatul gurii lor, cuvântul buzelor lor, să se prindă întru mândria lor şi de blestemul şi minciuna lor se va duce vestea.
Psa	58	15	Nimiceşte-i, întru mânia Ta nimiceşte-i, ca să nu mai fie!
Psa	58	16	Şi vor cunoaşte că Dumnezeu stăpâneşte pe Iacov şi marginile pământului.
Psa	58	17	Întoarce-se-vor spre seară şi vor flămânzi ca un câine şi vor înconjura cetatea.
Psa	58	18	Ei se vor risipi să mănânce; iar de nu se vor sătura, vor murmura.
Psa	58	19	Iar eu voi lăuda puterea Ta şi mă voi bucura dimineaţa de mila Ta.
Psa	58	20	Că Te-ai făcut sprijinitorul meu şi scăparea mea în ziua necazului meu.
Psa	58	21	Ajutorul meu eşti, Ție-Ţi voi cânta, că Tu, Dumnezeule, sprijinitorul meu eşti, Dumnezeul meu, mila mea.
Psa	59	1	Dumnezeule, lepădatu-ne-ai pe noi şi ne-ai doborât; mâniatu-Te-ai şi Te-ai milostivit spre noi.
Psa	59	2	Cutremurat-ai pământul şi l-ai tulburat pe el; vindecă sfărâmăturile lui, că s-a cutremurat.
Psa	59	3	Arătat-ai poporului Tău asprime, adăpatu-ne-ai pe noi cu vinul umilinţei.
Psa	59	4	Dat-ai celor ce se tem de Tine semn ca să fugă de la faţa arcului;
Psa	59	5	Ca să se izbăvească cei iubiţi ai Tăi. Mântuieşte-mă cu dreapta Ta şi mă auzi.
Psa	59	6	Dumnezeu a grăit în locul cel sfânt al Său: «Bucura-Mă-voi şi voi împărţi Sichemul şi valea Sucot o voi măsura.
Psa	59	7	Al Meu este Galaadul şi al Meu este Manase şi Efraim, tăria capului Meu,
Psa	59	8	Iuda împăratul Meu; Moab vasul nădejdii Mele.
Psa	59	9	Spre Idumeea voi întinde încălţămintea Mea; Mie cei de alt neam Mi s-au supus».
Psa	59	10	Cine mă va duce la cetatea întărită? Cine mă va povăţui până la Idumeea?
Psa	59	11	Oare, nu Tu, Dumnezeule, Cel ce ne-ai lepădat pe noi? Oare, nu vei ieşi Dumnezeule, cu oştirile noastre?
Psa	59	12	Dă-ne nouă ajutor, ca să ne scoţi din necaz, că deşartă este izbăvirea de la om.
Psa	59	13	Cu Dumnezeu vom birui şi El va nimici pe cei ce ne necăjesc pe noi.
Psa	60	1	Auzi, Dumnezeule, cererea mea, ia aminte la rugăciunea mea!
Psa	60	2	De la marginile pământului către Tine am strigat; când s-a mâhnit inima mea, pe piatră m-ai înălţat.
Psa	60	3	Povăţuitu-m-ai, că ai fost nădejdea mea, turn de tărie în faţa vrăjmaşului.
Psa	60	4	Locui-voi în locaşul Tău în veci; acoperi-mă-voi cu acoperământul aripilor Tale,
Psa	60	5	Că Tu, Dumnezeule, ai auzit rugăciunile mele; dat-ai moştenire celor ce se tem de numele Tău.
Psa	60	6	Zile la zilele împăratului adaugă, anii lui din neam în neam.
Psa	60	7	Rămâne-va în veac înaintea lui Dumnezeu; mila şi adevărul va păzi.
Psa	60	8	Aşa voi cânta numelui Tău în veacul veacului, ca să împlinesc făgăduinţele mele zi de zi.
Psa	61	1	Oare nu lui Dumnezeu se va supune sufletul meu? Că de la El este mântuirea mea;
Psa	61	2	Pentru că El este Dumnezeul meu, Mântuitorul meu şi Sprijinitorul meu; nu mă voi clătina mai mult.
Psa	61	3	Până când vă ridicaţi asupra omului? Căutaţi toţi a-l doborî, socotindu-l ca un zid povârnit şi ca un gard surpat!
Psa	61	4	S-au sfătuit să doboare cinstea mea, alergat-au cu minciună; cu gura lor mă binecuvântau şi cu inima lor mă blestemau.
Psa	61	5	Dar lui Dumnezeu supune-te, suflete al meu, că de la El vine răbdarea mea;
Psa	61	6	Că El este Dumnezeul meu şi Mântuitorul meu, Sprijinitorul meu; nu mă voi strămuta.
Psa	61	7	În Dumnezeu este mântuirea mea şi slava mea; Dumnezeu este ajutorul meu şi nădejdea mea este în Dumnezeu.
Psa	61	8	Nădăjduiţi în El toată adunarea poporului; revărsaţi înaintea Lui inimile voastre, că El este ajutorul nostru.
Psa	61	9	Dar deşertăciune sunt fiii oamenilor, mincinoşi sunt fiii oamenilor; în balanţă, toţi împreună sunt deşertăciune.
Psa	61	10	Nu nădăjduiţi spre nedreptate şi spre jefuire nu poftiţi; bogăţia de ar curge nu vă lipiţi inima de ea.
Psa	61	11	O dată a grăit Dumnezeu, aceste două lucruri am auzit: că puterea este a lui Dumnezeu şi a Ta, Doamne, este mila; că Tu vei răsplăti fiecăruia după faptele lui.
Psa	62	1	Dumnezeule, Dumnezeul meu, pe Tine Te caut dis-de-dimineaţă.
Psa	62	2	Însetat-a de Tine sufletul meu, suspinat-a după Tine trupul meu,
Psa	62	3	În pământ pustiu şi neumblat şi fără de apă. Aşa în locul cel sfânt m-am arătat Ţie, ca să văd puterea Ta şi slava Ta.
Psa	62	4	Că mai bună este mila Ta decât viaţa; buzele mele Te vor lăuda.
Psa	62	5	Aşa Te voi binecuvânta în viaţa mea şi în numele Tău voi ridica mâinile mele.
Psa	62	6	Ca de seu şi de grăsime să se sature sufletul meu şi cu buze de bucurie Te va lăuda gura mea.
Psa	62	7	De mi-am adus aminte de Tine în aşternutul meu, în dimineţi am cugetat la Tine, că ai fost ajutorul meu
Psa	62	8	Şi întru acoperământul aripilor Tale mă voi bucura. Lipitu-s-a sufletul meu de Tine şi pe mine m-a sprijinit dreapta Ta.
Psa	62	9	Iar ei în deşert au căutat sufletul meu, intra-vor în cele mai de jos ale pământului; da-se-vor în mâinile sabiei, părţi vulpilor vor fi.
Psa	62	10	Iar împăratul se va veseli de Dumnezeu; lăuda-se-va tot cel ce se jură întru El, că s-a astupat gura celor ce grăiesc nedreptăţi.
Psa	63	1	Auzi, Dumnezeule, glasul meu, când mă rog Ţie; de la frica vrăjmaşului scoate sufletul meu.
Psa	63	2	Acoperă-mă de adunarea celor ce viclenesc, de mulţimea celor ce lucrează fărădelege,
Psa	63	3	Care şi-au ascuţit ca sabia limbile lor şi ca nişte săgeţi aruncă vorbele lor veninoase ca să săgeteze din ascunzişuri pe cel nevinovat.
Psa	63	4	Fără de veste îl vor săgeta pe el şi nu se vor teme. Întăritu-s-au în gânduri rele.
Psa	63	5	Grăit-au ca să ascundă curse; spus-au: «Cine ne va vedea pe noi?».
Psa	63	6	Iscodit-au fărădelegi şi au pierit când le iscodeau,
Psa	63	7	Ca să pătrundă înlăuntrul omului şi în adâncimea inimii lui.
Psa	63	8	Dar Dumnezeu îi va lovi cu săgeata şi fără de veste îi va răni, că ei singuri se vor răni cu limbile lor.
Psa	63	9	Tulburatu-s-au toţi cei ce i-au văzut pe ei; şi s-a temut tot omul.
Psa	63	10	Şi au vestit lucrurile lui Dumnezeu şi faptele Lui le-au înţeles.
Psa	63	11	Veseli-se-va cel drept de Domnul şi va nădăjdui în El şi se vor lăuda toţi cei drepţi la inimă.
Psa	64	1	Ţie Ţi se cuvine cântare, Dumnezeule, în Sion şi Ţie Ți se va împlini făgăduinţa în Ierusalim.
Psa	64	2	Auzi rugăciunea mea, către Tine tot trupul va veni.
Psa	64	3	Cuvintele celor fără de lege ne-au biruit pe noi şi nelegiuirile noastre Tu le vei curăţi.
Psa	64	4	Fericit este cel pe care l-ai ales şi l-ai primit; locui-va în curţile Tale.
Psa	64	5	Umplea-ne-vom de bunătăţile casei Tale; sfânt este locaşul Tău, minunat în dreptate.
Psa	64	6	Auzi-ne pe noi, Dumnezeule, Mântuitorul nostru, nădejdea tuturor marginilor pământului şi a celor de pe mare departe;
Psa	64	7	Cel ce găteşti munţii cu tăria Ta, încins fiind cu putere; Cel ce tulburi adâncul mării şi vuietul valurilor ei.
Psa	64	8	Tulbura-se-vor neamurile şi se vor spăimânta cei ce locuiesc marginile, de semnele Lui; ieşirile dimineţii şi ale serii le vei veseli.
Psa	64	9	Cercetat-ai pământul şi l-ai adăpat pe el, bogăţiile lui le-ai înmulţit;
Psa	64	10	Râul lui Dumnezeu s-a umplut de apă; gătit-ai hrana lor, că aşa este gătirea Ta.
Psa	64	11	Adapă brazdele lui, înmulţeşte roadele lui şi se vor bucura de picături de ploaie, răsărind.
Psa	64	12	Vei binecuvânta cununa anului bunătăţii Tale şi câmpiile Tale se vor umple de roade grase.
Psa	64	13	Îngrăşa-se-vor păşunile pustiei şi cu bucurie dealurile se vor încinge.
Psa	64	14	Îmbrăcatu-s-au păşunile cu oi şi văile vor înmulţi grâul; vor striga şi vor cânta.
Psa	65	1	Strigaţi lui Dumnezeu tot pământul. Cântaţi numele Lui; daţi slavă laudei Lui.
Psa	65	2	Ziceţi lui Dumnezeu: Cât sunt de înfricoşătoare lucrurile Tale! Pentru mulţimea puterii Tale, Te vor linguşi vrăjmaşii Tăi.
Psa	65	3	Tot pământul să se închine Ţie şi să cânte Ție, să cânte numelui Tău.
Psa	65	4	Veniţi şi vedeţi lucrurile lui Dumnezeu, înfricoşător în sfaturi mai mult decât fiii oamenilor.
Psa	65	5	Cel ce preface marea în uscat, prin râu vor trece cu piciorul. Acolo ne vom veseli de El,
Psa	65	6	De Cel ce stăpâneşte cu puterea Sa veacul. Ochii Lui spre neamuri privesc; cei ce se răzvrătesc, să nu se înalţe întru sine.
Psa	65	7	Binecuvântaţi neamuri pe Dumnezeul nostru şi faceţi să se audă glasul laudei Lui,
Psa	65	8	Care a dat sufletului meu viaţă şi n-a lăsat să se clatine picioarele mele.
Psa	65	9	Că ne-ai cercetat pe noi, Dumnezeule, cu foc ne-ai lămurit pe noi, precum se lămureşte argintul.
Psa	65	10	Prinsu-ne-ai pe noi în cursă; pus-ai necazuri pe umărul nostru;
Psa	65	11	Ridicat-ai oameni pe capetele noastre, trecut-am prin foc şi prin apă şi ne-ai scos la odihnă.
Psa	65	12	Intra-voi în casa Ta cu arderi de tot, împlini-voi Ție făgăduinţele mele,
Psa	65	13	Pe care le-au rostit buzele mele şi le-a grăit gura mea, întru necazul meu.
Psa	65	14	Arderi de tot grase voi aduce Ție, cu tămâie şi berbeci; Îţi voi jertfi boi şi ţapi.
Psa	65	15	Veniţi de auziţi toţi cei ce vă temeţi de Dumnezeu şi vă voi povesti câte a făcut El sufletului meu.
Psa	65	16	Către Dânsul cu gura mea am strigat şi L-am lăudat cu gura mea.
Psa	65	17	Nedreptate de am avut în inima mea să nu mă audă Domnul.
Psa	65	18	Pentru aceasta m-a auzit Dumnezeu; luat-a aminte glasul rugăciunii mele.
Psa	65	19	Binecuvântat este Dumnezeu, Care n-a depărtat rugăciunea mea şi mila Lui de la mine.
Psa	66	1	Dumnezeule, milostiveşte-Te spre noi şi ne binecuvintează, luminează fața Ta spre noi şi ne miluieşte!
Psa	66	2	Ca să cunoaştem pe pământ calea Ta, în toate neamurile mântuirea Ta.
Psa	66	3	Lăuda-Te-vor pe Tine popoarele, Dumnezeule, lăuda-Te-vor pe Tine popoarele toate!
Psa	66	4	Veselească-se şi să se bucure neamurile, că vei judeca popoarele cu dreptate şi neamurile pe pământ le vei povățui.
Psa	66	5	Lăuda-Te-vor pe Tine popoarele Dumnezeule, lăuda-Te-vor pe Tine popoarele toate. Pământul şi-a dat rodul său.
Psa	66	6	Binecuvintează-ne pe noi, Dumnezeule, Dumnezeul nostru. Binecuvintează-ne pe noi, Dumnezeule, şi să se teamă de Tine toate marginile pământului.
Psa	67	1	Să se scoale Dumnezeu şi să se risipească vrăjmaşii Lui şi să fugă de la faţa Lui cei ce-L urăsc pe El.
Psa	67	2	Precum se stinge fumul, să se stingă; cum se topeşte ceara de faţa focului, aşa să piară păcătoşii de la faţa lui Dumnezeu,
Psa	67	3	Iar drepţii să se bucure şi să se veselească înaintea lui Dumnezeu, să se desfăteze în veselie.
Psa	67	4	Cântaţi lui Dumnezeu, cântaţi numelui Lui, gătiţi calea Celui ce străbate pustia, Domnul este numele Lui,
Psa	67	5	Şi vă bucuraţi înaintea Lui. Să se tulbure de faţa Lui, a Părintelui orfanilor şi a Judecătorului văduvelor.
Psa	67	6	Dumnezeu este în locul cel sfânt al Lui; Dumnezeu aşază pe cei singuratici în casă,
Psa	67	7	Scoate cu vitejie pe cei legaţi în obezi, la fel pe cei amărâţi, pe cei ce locuiesc în morminte.
Psa	67	8	Dumnezeule, când mergeai Tu înaintea poporului Tău, când treceai Tu prin pustiu,
Psa	67	9	Pământul s-a cutremurat şi cerurile s-au topit şi Sinaiul s-a clătinat de la faţa Dumnezeului lui Israel.
Psa	67	10	Ploaie de bunăvoie vei osebi, Dumnezeule, moştenirii Tale. Ea a slăbit, dar Tu ai întărit-o.
Psa	67	11	Vietăţile Tale locuiesc în ea; întru bunătatea Ta, Dumnezeule, purtat-ai grijă de cel sărac.
Psa	67	12	Domnul va da cuvântul celor ce vestesc cu putere multă.
Psa	67	13	Împăratul puterilor, poporului iubit va împărţi prăzile.
Psa	67	14	Dacă veţi dormi în mijlocul moştenirilor voastre, aripile voastre argintate vor fi ca ale porumbiţei şi spatele vostru va străluci ca aurul.
Psa	67	15	Când Împăratul Cel ceresc va împrăştia pe regi în ţara Sa, ei vor fi albi ca zăpada pe Selmon.
Psa	67	16	Munte al lui Dumnezeu este muntele Vasan, munte de piscuri este muntele Vasan.
Psa	67	17	Pentru ce, munţi cu piscuri, pizmuiţi muntele în care a binevoit Dumnezeu să locuiască în el, pentru că va locui în el până la sfârşit?
Psa	67	18	Carele lui Dumnezeu sunt mii de mii; mii sunt cei ce se bucură de ele. Domnul în mijlocul lor, pe Sinai, în locaşul Său cel sfânt.
Psa	67	19	Suitu-Te-ai la înălţime, robit-ai mulţime, luat-ai daruri de la oameni, chiar şi cu cei răzvrătiţi îngăduiţi au fost să locuiască.
Psa	67	20	Domnul Dumnezeu este binecuvântat, binecuvântat este Dumnezeu zi de zi; să sporească între noi, Dumnezeul mântuirii noastre.
Psa	67	21	Dumnezeul nostru este Dumnezeul mântuirii şi ale Domnului Dumnezeu sunt ieşirile morţii.
Psa	67	22	Dar Dumnezeu va sfărâma capetele vrăjmaşilor Săi, creştetul părului celor ce umblă întru greşelile lor.
Psa	67	23	Zis-a Domnul: «Din Vasan îl voi întoarce, întoarce-voi pe vrăjmaşii tăi din adâncurile mării,
Psa	67	24	Pentru ca să se afunde piciorul tău în sângele lor şi limba câinilor tăi în sângele vrăjmaşilor tăi».
Psa	67	25	Văzut-am, Dumnezeule, intrarea Ta, văzut-am intrarea Dumnezeului şi Împăratului meu în locaşul cel sfânt:
Psa	67	26	Înainte mergeau căpeteniile, după ei cei ce cântau din strune, în mijloc fecioarele bătând din timpane şi zicând:
Psa	67	27	«În adunări binecuvântaţi pe Dumnezeu, pe Domnul din izvoarele lui Israel!».
Psa	67	28	Acolo era Veniamin cel mai tânăr, în uimire; căpeteniile lui Iuda, povăţuitorii lor, căpeteniile Zabulonului, căpeteniile Neftalimului şi ziceau:
Psa	67	29	«Porunceşte, Dumnezeule, puterii Tale; întăreşte Dumnezeule această lucrare pe care ai făcut-o nouă.
Psa	67	30	Pentru locaşul Tău, din Ierusalim, Îţi vor aduce împăraţii daruri.
Psa	67	31	Ceartă fiarele din trestii, ceartă taurii adunaţi împotriva junincilor popoarelor, ca să nu fie depărtaţi cei care au fost încercaţi ca argintul.
Psa	67	32	Risipeşte neamurile cele ce voiesc războaie». Veni-vor soli din Egipt; Etiopia va întinde mai înainte la Dumnezeu mâna ei, zicând:
Psa	67	33	«Împărăţiile pământului cântaţi lui Dumnezeu, cântaţi Domnului.
Psa	67	34	Cântaţi Dumnezeului Celui ce S-a suit peste cerul cerului, spre răsărit; iată va da glasul Său, glas de putere.
Psa	67	35	Daţi slavă lui Dumnezeu! Peste Israel măreţia Lui şi puterea Lui în nori.
Psa	67	36	Minunat este Dumnezeu întru sfinţii Lui, Dumnezeul lui Israel; Însuşi va da putere şi întărire poporului Său. Binecuvântat este Dumnezeu».
Psa	68	1	Mântuieşte-mă, Dumnezeule, că au intrat ape până la sufletul meu.
Psa	68	2	Afundatu-m-am în noroiul adâncului, care nu are fund;
Psa	68	3	Intrat-am în adâncurile mării şi furtuna m-a potopit.
Psa	68	4	Ostenit-am strigând, amorţit-a gâtlejul meu, slăbit-au ochii mei nădăjduind spre Dumnezeul meu.
Psa	68	5	Înmulţitu-s-au mai mult decât perii capului meu cei ce mă urăsc pe mine în zadar.
Psa	68	6	Întăritu-s-au vrăjmaşii mei, cei ce mă prigonesc pe nedrept; cele ce n-am răpit, pe acelea le-am plătit.
Psa	68	7	Dumnezeule, Tu ai cunoscut nepriceperea mea şi greşelile mele de la Tine nu s-au ascuns.
Psa	68	8	Să nu fie ruşinaţi, din pricina mea, cei ce Te aşteaptă pe Tine, Doamne, Doamne al puterilor, nici înfruntaţi pentru mine, cei ce Te caută pe Tine, Dumnezeul lui Israel.
Psa	68	9	Că pentru Tine am suferit ocară, acoperit-a batjocura obrazul meu.
Psa	68	10	Înstrăinat am fost de fraţii mei şi străin fiilor maicii mele,
Psa	68	11	Că râvna casei Tale m-a mâncat şi ocările celor ce Te ocărăsc pe Tine au căzut asupra mea.
Psa	68	12	Şi mi-am smerit cu post sufletul meu şi mi-a fost spre ocară mie.
Psa	68	13	Şi m-am îmbrăcat cu sac şi am ajuns pentru ei de batjocură.
Psa	68	14	Împotriva mea grăiau cei ce şedeau în porţi şi despre mine cântau cei ce beau vin.
Psa	68	15	Iar eu întru rugăciunea mea către Tine, Doamne, am strigat la timp bine-plăcut.
Psa	68	16	Dumnezeule, întru mulţimea milei Tale auzi-mă, întru adevărul milei Tale.
Psa	68	17	Mântuieşte-mă din noroi, ca să nu mă afund; izbăveşte-mă de cei ce mă urăsc şi din adâncul apelor,
Psa	68	18	Ca să nu mă înece vâltoarea apei, nici să mă înghită adâncul, nici să-şi închidă peste mine adâncul gura lui.
Psa	68	19	Auzi-mă, Doamne, că bună este mila Ta; după mulţimea îndurărilor Tale caută spre mine.
Psa	68	20	Să nu-Ți întorci fața Ta de la credinciosul Tău, când mă necăjesc. Degrabă mă auzi.
Psa	68	21	Ia aminte la sufletul meu şi-l mântuieşte pe el; din mâinile vrăjmaşilor mei izbăveşte-mă,
Psa	68	22	Că Tu cunoşti ocara mea şi ruşinea mea şi înfruntarea mea;
Psa	68	23	Înaintea Ta sunt toţi cei ce mă necăjesc. Zdrobit a fost sufletul meu de ocări şi necaz,
Psa	68	24	Şi am aşteptat pe cel ce m-ar milui şi nu era şi pe cei ce m-ar mângâia şi nu i-am aflat.
Psa	68	25	Şi mi-au dat spre mâncarea mea fiere şi în setea mea m-au adăpat cu oţet.
Psa	68	26	Facă-se masa lor înaintea lor cursă, răsplătire şi sminteală;
Psa	68	27	Să se întunece ochii lor, ca să nu vadă şi spinarea lor pururea o gârboveşte;
Psa	68	28	Varsă peste ei urgia Ta şi mânia urgiei Tale să-i cuprindă pe ei;
Psa	68	29	Facă-se curtea lor pustie şi în locaşurile lor să nu fie locuitori;
Psa	68	30	Că pe care Tu l-ai bătut, ei l-au prigonit şi au înmulţit durerea rănilor lui.
Psa	68	31	Adaugă fărădelege la fărădelegea lor şi să nu intre întru dreptatea Ta;
Psa	68	32	Şterşi să fie din cartea celor vii şi cu cei drepţi să nu se scrie.
Psa	68	33	Sărac şi îndurerat sunt eu; mântuirea Ta, Dumnezeule, să mă sprijinească!
Psa	68	34	Lăuda-voi numele Dumnezeului meu cu cântare şi-L voi preamări pe El cu laudă;
Psa	68	35	Şi-I va plăcea lui Dumnezeu mai mult decât viţelul tânăr, căruia îi cresc coarne şi unghii.
Psa	68	36	Să râdă săracii şi să se veselească; cântaţi lui Dumnezeu şi viu va fi sufletul vostru!
Psa	68	37	Că a auzit pe cei săraci Domnul şi pe cei ferecaţi în obezi ai Săi nu i-a urgisit.
Psa	68	38	Să-L laude pe El cerurile şi pământul, marea şi toate câte se târăsc în ea.
Psa	68	39	Că Dumnezeu va mântui Sionul şi se vor zidi cetăţile lui Iuda şi vor locui acolo şi-l vor moşteni pe el;
Psa	68	40	Şi seminţia credincioşilor Lui îl va stăpâni pe el şi cei ce iubesc numele Lui vor locui în el.
Psa	69	1	Dumnezeule, spre ajutorul meu ia aminte! Doamne, să-mi ajuţi mie grăbeşte-Te!
Psa	69	2	Să se ruşineze şi să se înfrunte cei ce caută sufletul meu;
Psa	69	3	Să se întoarcă înapoi şi să se ruşineze cei ce-mi voiesc mie rele;
Psa	69	4	Întoarcă-se îndată ruşinaţi cei ce-mi grăiesc mie: «Bine, bine!».
Psa	69	5	Să se bucure şi să se veselească de Tine toţi cei ce Te caută pe Tine, Dumnezeule, şi să zică pururea cei ce iubesc mântuirea Ta: «Slăvit să fie Domnul!».
Psa	69	6	Iar eu sărac sunt şi sărman, Dumnezeule, ajută-mă!
Psa	69	7	Ajutorul meu şi Izbăvitorul meu eşti Tu, Doamne, nu zăbovi!
Psa	70	1	Spre Tine, Doamne, am nădăjduit, să nu fiu ruşinat în veac.
Psa	70	2	Întru dreptatea Ta, izbăveşte-mă şi mă scoate, pleacă urechea Ta către mine şi mă mântuieşte.
Psa	70	3	Fii mie Dumnezeu apărător şi loc întărit, ca să mă mântuieşti,
Psa	70	4	Că întărirea şi scăparea mea eşti Tu.
Psa	70	5	Dumnezeul meu, izbăveşte-mă din mâna păcătosului, din mâna călcătorului de lege şi a celui ce face strâmbătate,
Psa	70	6	Că Tu eşti aşteptarea mea, Doamne; Domnul este nădejdea mea din tinereţile mele.
Psa	70	7	Întru Tine m-am întărit din pântece; din pântecele maicii mele Tu eşti acoperitorul meu; întru Tine este lauda mea pururea.
Psa	70	8	Ca o minune m-am făcut multora, iar Tu eşti ajutorul meu cel tare.
Psa	70	9	Să se umple gura mea de lauda Ta, ca să laud slava Ta, toată ziua mare cuviinţa Ta.
Psa	70	10	Nu mă lepăda la vremea bătrâneţilor; când va lipsi tăria mea, să nu mă laşi pe mine.
Psa	70	11	Că au zis vrăjmaşii mei mie şi cei ce păzesc sufletul meu s-au sfătuit împreună,
Psa	70	12	Zicând: Dumnezeu l-a părăsit pe el, urmăriţi-l şi-l prindeţi pe el, că nu este cel ce izbăveşte.
Psa	70	13	Dumnezeule, nu Te depărta de la mine; Dumnezeul meu, spre ajutorul meu ia aminte!
Psa	70	14	Să se ruşineze şi să piară cei ce defăimează sufletul meu, să se îmbrace cu ruşine şi înfruntare cei ce caută să-mi facă rău.
Psa	70	15	Iar eu pururea voi nădăjdui spre Tine şi voi înmulţi lauda Ta.
Psa	70	16	Gura mea va vesti dreptatea Ta, toată ziua mântuirea Ta, al căror nume nu-l cunosc.
Psa	70	17	Intra-voi întru puterea Domnului; Doamne, îmi voi aduce aminte numai de dreptatea Ta.
Psa	70	18	Dumnezeule, m-ai învăţat din tinereţile mele şi eu şi astăzi vestesc minunile Tale.
Psa	70	19	Până la bătrâneţe şi cărunteţe,
Psa	70	20	Dumnezeule, să nu mă părăseşti,
Psa	70	21	Ca să vestesc braţul Tău la tot neamul ce va să vină,
Psa	70	22	Puterea Ta şi dreptatea Ta, Dumnezeule, până la cele înalte, măreţiile pe care le-ai făcut. Dumnezeule, cine este asemenea Ţie?
Psa	70	23	Multe necazuri şi rele ai trimis asupra mea, dar întorcându-Te mi-ai dat viaţă şi din adâncurile pământului iarăşi m-ai scos.
Psa	70	24	Înmulţit-ai spre mine mărirea Ta şi întorcându-Te m-ai mângâiat şi din adâncurile pământului iarăşi m-ai scos.
Psa	70	25	Că eu voi lăuda cu instrumente de cântare adevărul Tău, Dumnezeule, cânta-voi Ție din alăută, Sfântul lui Israel.
Psa	70	26	Bucura-se-vor buzele mele când voi cânta Ție şi sufletul meu pe care l-ai mântuit.
Psa	70	27	Încă şi limba mea toată ziua va rosti dreptatea Ta, când vor fi ruşinaţi şi înfruntaţi cei ce caută să-mi facă rău.
Psa	71	1	Dumnezeule, judecata Ta dă-o împăratului şi dreptatea Ta fiului împăratului,
Psa	71	2	Ca să judece pe poporul Tău cu dreptate şi pe săracii Tăi cu judecată.
Psa	71	3	Să aducă munţii pace poporului Tău şi dealurile dreptate.
Psa	71	4	Judeca-va pe săracii poporului şi va milui pe fiii săracilor şi va umili pe clevetitor.
Psa	71	5	Şi se vor teme de Tine cât va fi soarele şi cât va fi luna din neam în neam.
Psa	71	6	Pogorâ-se-va ca ploaia pe lână şi ca picăturile ce cad pe pământ.
Psa	71	7	Răsări-va în zilele lui dreptatea şi mulţimea păcii, cât va fi luna.
Psa	71	8	Şi va domni de la o mare până la alta şi de la râu până la marginile lumii.
Psa	71	9	Înaintea lui vor îngenunchia etiopienii şi vrăjmaşii lui ţărâna vor linge.
Psa	71	10	Împăraţii Tarsisului şi insulele daruri vor aduce, împăraţii arabilor şi ai reginei Saba prinoase vor aduce.
Psa	71	11	Şi se vor închina lui toţi împăraţii pământului, toate neamurile vor sluji lui.
Psa	71	12	Că a izbăvit pe sărac din mâna celui puternic şi pe sărmanul care n-avea ajutor.
Psa	71	13	Va avea milă de sărac şi de sărman şi sufletele săracilor va mântui;
Psa	71	14	De camătă şi de asuprire va scăpa sufletele lor şi scump va fi numele lor înaintea lui.
Psa	71	15	Şi va fi viu şi se va da lui din aurul Arabiei şi se vor ruga pentru el pururea; toată ziua îl vor binecuvânta pe el.
Psa	71	16	Fi-va belşug de pâine pe pământ până-n vârful munţilor; pomii roditori se vor înălţa ca cedrii Libanului; şi vor înflori cei din cetate ca iarba pământului.
Psa	71	17	Numele lui va dăinui pe vecie; cât va fi soarele va fi pomenit numele lui.
Psa	71	18	Se vor binecuvânta întru el toate seminţiile pământului, toate neamurile îl vor ferici pe el.
Psa	71	19	Binecuvântat este Domnul Dumnezeu, Dumnezeul lui Israel, singurul Care face minuni.
Psa	71	20	Binecuvântat este numele slavei Lui în veac şi în veacul veacului.
Psa	71	21	Tot pământul se va umple de slava Lui. Amin. Amin.
Psa	72	1	Cât de bun este Dumnezeu cu Israel, cu cei drepţi la inimă.
Psa	72	2	Iar mie, puţin a fost de nu mi-au alunecat picioarele, puţin a fost de nu s-au poticnit paşii mei.
Psa	72	3	Că am pizmuit pe cei fără de lege, când vedeam pacea păcătoşilor.
Psa	72	4	Că n-au necazuri până la moartea lor şi tari sunt când lovesc ei.
Psa	72	5	De osteneli omeneşti n-au parte şi cu oamenii nu sunt biciuiţi.
Psa	72	6	Pentru aceea îi stăpâneşte pe ei mândria şi se îmbracă cu nedreptatea şi silnicia.
Psa	72	7	Din răutatea lor iese nedreptatea şi cugetele inimii lor ies la iveală.
Psa	72	8	Gândesc şi vorbesc cu vicleşug, nedreptate grăiesc de sus.
Psa	72	9	Până la cer ridică gura lor şi cu limba lor străbat pământul.
Psa	72	10	Pentru aceasta poporul meu se ia după ei şi găseşte că ei sunt plini de zile bune
Psa	72	11	Şi zice: «Cum? Știe aceasta Dumnezeu? Are cunoştinţă Cel Preaînalt?
Psa	72	12	Iată, aceştia sunt păcătoşi şi sunt îndestulaţi. Veşnic sunt bogaţi».
Psa	72	13	Iar eu am zis: «Deci, în deşert am fost drept la inimă şi mi-am spălat întru cele nevinovate mâinile mele,
Psa	72	14	Că am fost lovit toată ziua şi mustrat în fiecare dimineaţă».
Psa	72	15	Dacă aş fi grăit aşa, iată aş fi călcat legământul neamului fiilor Tăi.
Psa	72	16	Şi mă frământam să pricep aceasta, dar anevoios lucru este înaintea mea.
Psa	72	17	Până ce am intrat în locaşul cel sfânt al lui Dumnezeu şi am înţeles sfârşitul celor răi:
Psa	72	18	Într-adevăr pe drumuri viclene i-ai pus pe ei şi i-ai doborât când se înălţau.
Psa	72	19	Cât de iute i-ai pustiit pe ei! S-au stins, au pierit din pricina nelegiuirii lor.
Psa	72	20	Ca visul celui ce se deşteaptă, Doamne, în cetatea Ta chipul lor de nimic l-ai făcut.
Psa	72	21	De aceea s-a bucurat inima mea şi rărunchii mei s-au potolit.
Psa	72	22	Că eram fără de minte şi nu ştiam; ca un dobitoc eram înaintea Ta. Dar eu sunt pururea cu Tine.
Psa	72	23	Apucatu-m-ai de mâna mea cea dreaptă. Cu sfatul Tău m-ai povăţuit şi cu slavă m-ai primit.
Psa	72	24	Că pe cine am eu în Cer afară de Tine? Şi afară de Tine, ce am dorit pe pământ?
Psa	72	25	Stinsu-s-a inima mea şi trupul meu, Dumnezeul inimii mele şi partea mea, Dumnezeule, în veac.
Psa	72	26	Că iată cei ce se depărtează de Tine vor pieri; nimicit-ai pe tot cel ce se leapădă de Tine.
Psa	72	27	Iar mie a mă lipi de Dumnezeu bine este, a pune în Domnul nădejdea mea, ca să vestesc toate laudele Tale în porţile fiicei Sionului.
Psa	73	1	Pentru ce m-ai lepădat, Dumnezeule, până în sfârşit? Aprinsu-s-a inima Ta peste oile păşunii Tale.
Psa	73	2	Adu-Ți aminte de poporul Tău, pe care l-ai câştigat de la început.
Psa	73	3	Izbăvit-ai toiagul moştenirii Tale, muntele Sionului, acesta în care ai locuit.
Psa	73	4	Ridică mâinile Tale împotriva mândriilor lor, până la sfârşit, că rău a făcut vrăjmaşul în locul cel sfânt al Tău.
Psa	73	5	Şi s-au fălit cei ce Te urăsc pe Tine în mijlocul locului de prăznuire al Tău, pus-au semnele lor drept semne;
Psa	73	6	Sfărâmat-au intrarea cea de deasupra.
Psa	73	7	Ca în codru cu topoarele au tăiat uşile locaşului Tău, cu topoare şi ciocane l-au sfărâmat.
Psa	73	8	Ars-au cu foc locaşul cel sfânt al Tău, până la pământ; spurcat-au locul numelui Tău.
Psa	73	9	Zis-au în inima lor împreună cu neamul lor: «Veniţi să ardem toate locurile de prăznuire ale lui Dumnezeu de pe pământ».
Psa	73	10	Semnele noastre nu le-am văzut; nu mai este profet şi pe noi nu ne va mai cunoaşte.
Psa	73	11	Până când, Dumnezeule, Te va ocărî vrăjmaşul, până când va huli potrivnicul numele Tău, până în sfârşit?
Psa	73	12	Pentru ce întorci mâna Ta şi dreapta Ta din sânul Tău, până în sfârşit?
Psa	73	13	Dar Dumnezeu, Împăratul nostru înainte de veac, a făcut mântuire în mijlocul pământului.
Psa	73	14	Tu ai despărţit, cu puterea Ta, marea; Tu ai zdrobit capetele balaurilor din apă;
Psa	73	15	Tu ai sfărâmat capul balaurului; datu-l-ai pe el mâncare popoarelor pustiului.
Psa	73	16	Tu ai deschis izvoare şi pâraie; Tu ai secat râurile Itanului.
Psa	73	17	A Ta este ziua şi a Ta este noaptea. Tu ai întocmit lumina şi soarele.
Psa	73	18	Tu ai făcut toate marginile pământului; vara şi primăvara Tu le-ai zidit.
Psa	73	19	Adu-Ţi aminte de aceasta: Vrăjmaşul a ocărât pe Domnul şi poporul cel fără de minte a hulit numele Tău.
Psa	73	20	Să nu dai fiarelor sufletul ce Te laudă pe Tine; sufletele săracilor Tăi să nu le uiţi până în sfârşit.
Psa	73	21	Caută spre legământul Tău, că s-au umplut ascunzişurile pământului de locuinţele fărădelegilor.
Psa	73	22	Să nu se întoarcă ruşinat cel umilit; săracul şi sărmanul să laude numele Tău.
Psa	73	23	Scoală-Te, Dumnezeule, apără pricina Ta; adu-Ţi aminte de ocara de fiecare zi, cu care Te necinsteşte cel fără de minte.
Psa	73	24	Nu uita strigătul vrăjmaşilor Tăi! Răzvrătirea celor ce Te urăsc pe Tine se urcă pururea spre Tine.
Psa	74	1	Lăuda-Te-vom pe Tine, Dumnezeule, lăuda-Te-vom şi vom chema numele Tău.
Psa	74	2	Voi spune toate minunile Tale. «Când va fi vremea, zice Domnul, cu dreptate voi judeca.
Psa	74	3	Cutremuratu-s-a pământul şi toţi cei ce locuiesc pe el; Eu am întărit stâlpii lui».
Psa	74	4	Şi am zis celor fără de lege: «Nu faceţi fărădelege!», şi păcătoşilor: «Nu înălţaţi fruntea!
Psa	74	5	Nu ridicaţi la înălţime fruntea voastră, să nu grăiţi nedreptate împotriva lui Dumnezeu».
Psa	74	6	Că nici de la răsărit, nici de la apus, nici din munţii pustiei, nu vine ajutorul;
Psa	74	7	Ci Dumnezeu este judecătorul; pe unul îl smereşte şi pe altul îl înalţă.
Psa	74	8	Paharul este în mâna Domnului, plin cu vin curat bine-mirositor, şi îl trece de la unul la altul, dar drojdia lui nu s-a vărsat; din ea vor bea toţi păcătoşii pământului.
Psa	74	9	Iar eu mă voi bucura în veac, cânta-voi Dumnezeului lui Iacov.
Psa	74	10	Şi toate frunţile păcătoşilor voi zdrobi şi se va înălţa fruntea dreptului.
Psa	75	1	Cunoscut este în Iudeea Dumnezeu; în Israel mare este numele Lui.
Psa	75	2	Că s-a făcut în Ierusalim locul Lui şi locaşul Lui în Sion.
Psa	75	3	Acolo a zdrobit tăria arcurilor, arma şi sabia şi războiul.
Psa	75	4	Tu luminezi minunat din munţii cei veşnici.
Psa	75	5	Tulburatu-s-au toţi cei nepricepuţi la inimă, dormit-au somnul lor şi toţi cei războinici nu şi-au mai găsit mâinile.
Psa	75	6	De certarea Ta, Dumnezeule al lui Iacov, au încremenit călăreţii pe cai.
Psa	75	7	Tu înfricoşător eşti şi cine va sta împotriva mâniei Tale?
Psa	75	8	Din cer ai făcut să se audă judecată; pământul s-a temut şi s-a liniştit,
Psa	75	9	Când s-a ridicat la judecată Dumnezeu, ca să mântuiască pe toţi blânzii pământului.
Psa	75	10	Că gândul omului Te va lăuda şi amintirea gândului Te va prăznui.
Psa	75	11	Faceţi făgăduinţe şi le împliniţi Domnului Dumnezeului vostru. Toţi cei dimprejurul Lui vor aduce daruri
Psa	75	12	Celui înfricoşător şi Celui ce ia duhurile căpeteniilor, Celui înfricoşător împăraţilor pământului.
Psa	76	1	Cu glasul meu către Domnul am strigat, cu glasul meu către Dumnezeu şi a căutat spre mine.
Psa	76	2	În ziua necazului meu pe Dumnezeu am căutat; chiar şi noaptea mâinile mele stau întinse înaintea Lui şi n-am slăbit; sufletul n-a vrut să se mângâie.
Psa	76	3	Adusu-mi-am aminte de Dumnezeu şi m-am cutremurat; gândit-am şi a slăbit duhul meu.
Psa	76	4	Ochii mei au luat-o înainte, treji; tulburatu-m-am şi n-am grăit.
Psa	76	5	Gândit-am la zilele cele de demult şi de anii cei veşnici mi-am adus aminte şi cugetam;
Psa	76	6	Noaptea în inima mea gândeam şi se frământa duhul meu zicând:
Psa	76	7	Oare, în veci mă va lepăda Domnul şi nu va mai binevoi în mine?
Psa	76	8	Oare, până în sfârşit mă va lipsi de mila Lui, din neam în neam?
Psa	76	9	Oare, va uita să Se milostivească Dumnezeu? Sau va închide în mâinile Lui îndurările Sale?
Psa	76	10	Şi am zis: Acum am început să înţeleg; aceasta este schimbarea dreptei Celui Preaînalt.
Psa	76	11	Adusu-mi-am aminte de lucrurile Domnului şi-mi voi aduce aminte de minunile Tale, dintru început.
Psa	76	12	Şi voi cugeta la toate lucrurile Tale şi la faptele Tale mă voi gândi.
Psa	76	13	Dumnezeule, în sfinţenie este calea Ta. Cine este Dumnezeu mare ca Dumnezeul nostru? Tu eşti Dumnezeu, Care faci minuni!
Psa	76	14	Cunoscută ai făcut între popoare puterea Ta. Izbăvit-ai cu braţul Tău poporul Tău, pe fiii lui Iacov şi ai lui Iosif.
Psa	76	15	Văzutu-Te-au apele, Dumnezeule, văzutu-Te-au apele şi s-au spăimântat şi s-au tulburat adâncurile.
Psa	76	16	Glas au dat norii că săgeţile Tale trec.
Psa	76	17	Glasul tunetului Tău în vârtej, luminat-au fulgerele Tale lumea, clătinatu-s-a şi s-a cutremurat pământul.
Psa	76	18	În mare este calea Ta şi cărările Tale în ape multe şi urmele Tale nu se vor cunoaşte.
Psa	76	19	Povăţuit-ai ca pe nişte oi pe poporul Tău, cu mâna lui Moise şi a lui Aaron.
Psa	77	1	Luaţi aminte, poporul meu, la legea mea, plecaţi urechile voastre spre graiurile gurii mele.
Psa	77	2	Deschide-voi în pilde gura mea, spune-voi cele ce au fost dintru început,
Psa	77	3	Câte am auzit şi am cunoscut şi câte părinţii noştri ne-au învăţat.
Psa	77	4	Nu s-au ascuns de la fiii lor, din neam în neam,
Psa	77	5	Vestind laudele Domnului şi puterile Lui şi minunile pe care le-a făcut.
Psa	77	6	Şi a ridicat mărturie în Iacov şi lege a pus în Israel.
Psa	77	7	Câte a poruncit părinţilor noştri ca să le arate pe ele fiilor lor, ca să le cunoască neamul ce va să vină,
Psa	77	8	Fiii ce se vor naşte şi se vor ridica, şi le vor vesti fiilor lor,
Psa	77	9	Ca să-şi pună în Dumnezeu nădejdea lor şi să nu uite binefacerile lui Dumnezeu şi poruncile Lui să le ţină,
Psa	77	10	Ca să nu fie ca părinţii lor neam îndărătnic şi răzvrătit,
Psa	77	11	Neam care nu şi-a îndreptat inima sa şi nu şi-a încredinţat lui Dumnezeu duhul său.
Psa	77	12	Fiii lui Efraim, arcaşi înarmaţi, întors-au spatele, în zi de război.
Psa	77	13	N-au păzit legământul lui Dumnezeu şi în legea Lui n-au vrut să umble.
Psa	77	14	Şi au uitat facerile Lui de bine şi minunile Lui, pe care le-a arătat lor,
Psa	77	15	Minunile pe care le-a făcut înaintea părinţilor lor, în pământul Egiptului, în câmpia Taneos.
Psa	77	16	Despicat-a marea şi i-a trecut pe ei; stătut-au apele ca un zid;
Psa	77	17	Povăţuitu-i-a pe ei cu nor ziua şi toată noaptea cu lumină de foc;
Psa	77	18	Despicat-a piatră în pustie şi i-a adăpat pe ei cu bogăţie de apă.
Psa	77	19	Scos-a apă din piatră şi au curs apele ca nişte râuri.
Psa	77	20	Dar ei încă au greşit înaintea Lui, amărât-au pe Cel Preaînalt, în loc fără de apă.
Psa	77	21	Şi au ispitit pe Dumnezeu în inimile lor, cerând mâncare sufletelor lor.
Psa	77	22	Şi au grăit împotriva lui Dumnezeu şi au zis: «Va putea, oare, Dumnezeu să gătească masă în pustiu?».
Psa	77	23	– Pentru că a lovit piatra şi au curs ape şi pâraiele s-au umplut de apă –,
Psa	77	24	«Oare, va putea da şi pâine, sau va putea întinde masă poporului Său?».
Psa	77	25	Pentru aceasta a auzit Domnul şi S-a mâniat şi foc s-a aprins peste Iacov şi mânie s-a suit peste Israel.
Psa	77	26	Căci n-au crezut în Dumnezeu, nici n-au nădăjduit în izbăvirea Lui.
Psa	77	27	Şi a poruncit norilor de deasupra şi uşile cerului le-a deschis
Psa	77	28	Şi a plouat peste ei mană de mâncare şi pâine cerească le-a dat lor.
Psa	77	29	Pâine îngerească a mâncat omul; bucate le-a trimis lor din destul.
Psa	77	30	Poruncit-a El, din cer, vânt dinspre răsărit şi a adus cu puterea Lui vânt dinspre miazăzi.
Psa	77	31	Şi a plouat peste ei ca pulberea cărnuri şi ca nisipul mării păsări zburătoare.
Psa	77	32	Şi au căzut în mijlocul taberei lor, împrejurul corturilor lor.
Psa	77	33	Şi au mâncat şi s-au săturat foarte şi pofta lor şi-au împlinit-o.
Psa	77	34	Nimic nu le lipsea din cele ce pofteau şi mâncarea le era încă în gura lor,
Psa	77	35	Când mânia lui Dumnezeu s-a ridicat peste ei şi a ucis pe cei sătui ai lor şi pe cei aleşi ai lui Israel i-a doborât.
Psa	77	36	Cu toate acestea încă au mai păcătuit şi n-au crezut în minunile Lui.
Psa	77	37	Şi s-au stins în deşertăciune zilele lor şi anii lor degrabă.
Psa	77	38	Când îi ucidea pe ei, Îl căutau şi se întorceau şi reveneau la Dumnezeu.
Psa	77	39	Şi şi-au adus aminte că Dumnezeu este ajutorul lor şi Dumnezeul Cel Preaînalt este izbăvitorul lor.
Psa	77	40	Dar L-au înşelat pe El, cu gura lor şi cu limba lor L-au minţit.
Psa	77	41	În inima lor n-au fost drepţi cu El, nici n-au crezut în legământul Lui.
Psa	77	42	Iar El este îndurător, va curăţi păcatele şi nu-i va nimici.
Psa	77	43	Îşi va întoarce de multe ori mânia Lui şi nu va aprinde toată urgia Lui.
Psa	77	44	Şi-a adus aminte că trup sunt ei, suflare ce trece şi nu se mai întoarce.
Psa	77	45	De câte ori L-au amărât în pustiu, L-au mâniat în pământ fără de apă?
Psa	77	46	Şi s-au întors şi au ispitit pe Dumnezeu şi pe Sfântul lui Israel L-au întărâtat.
Psa	77	47	Nu şi-au adus aminte de braţul Lui, de ziua în care i-a izbăvit pe ei din mâna asupritorului.
Psa	77	48	Că a făcut în Egipt semnele Lui şi minunile Lui în câmpia Taneos:
Psa	77	49	El a prefăcut în sânge râurile lor şi apele lor, ca să nu bea.
Psa	77	50	El a trimis asupra lor tăuni şi i-a mâncat pe ei; şi broaşte şi i-a prăpădit pe ei.
Psa	77	51	Dat-a stricăciunii rodul lor şi ostenelile lor, lăcustelor.
Psa	77	52	Bătut-a cu grindină via lor şi duzii lor cu piatră.
Psa	77	53	Dat-a grindinii dobitoacele lor şi averea lor focului.
Psa	77	54	Trimis-a asupra lor urgia mâniei Lui; mânie, urgie şi necaz trimis-a prin îngeri nimicitori.
Psa	77	55	Făcut-a cale mâniei Lui; n-a cruţat de moarte sufletele lor şi dobitoacele lor morţii le-a dat.
Psa	77	56	Lovit-a pe toţi cei întâi-născuţi din Egipt, pârga ostenelilor lor, în locaşurile lui Ham.
Psa	77	57	Ridicat-a ca pe nişte oi pe poporul Său şi i-a dus pe ei, ca pe o turmă, în pustiu.
Psa	77	58	Povăţuitu-i-a pe ei cu nădejde şi nu s-au înfricoşat şi pe vrăjmaşii lor i-a acoperit marea.
Psa	77	59	Dusu-i-a pe ei la hotarul sfinţeniei Lui, muntele pe care l-a dobândit dreapta Lui.
Psa	77	60	Izgonit-a dinaintea lor neamuri şi le-a dat lor prin sorţi pământul de moştenire;
Psa	77	61	Şi a aşezat în corturile lor seminţiile lui Israel.
Psa	77	62	Dar ei au ispitit şi au amărât pe Dumnezeul Cel Preaînalt şi poruncile Lui nu le-au păzit.
Psa	77	63	Şi s-au întors şi au călcat legământul ca şi părinţii lor, întorsu-s-au ca un arc strâmb.
Psa	77	64	Şi L-au mâniat pe El cu înălţimile lor şi cu idolii lor L-au întărâtat pe El.
Psa	77	65	Auzit-a Dumnezeu şi S-a mâniat şi a urgisit foarte pe Israel.
Psa	77	66	A lepădat cortul Său din Şilo, locaşul Lui, în care a locuit printre oameni.
Psa	77	67	Şi a robit tăria lor şi frumuseţea lor a dat-o în mâinile vrăjmaşului.
Psa	77	68	Şi a dat sabiei pe poporul Său şi de moştenirea Lui n-a ţinut seama.
Psa	77	69	Pe tinerii lor i-a mistuit focul şi fecioarele lor n-au fost înconjurate cu cinste.
Psa	77	70	Preoţii lor de sabie au căzut şi văduvele lor nu vor plânge.
Psa	77	71	Şi S-a deşteptat Domnul ca cel ce doarme, ca un viteaz ameţit de vin,
Psa	77	72	Şi a lovit din spate pe vrăjmaşii Săi; ocară veşnică le-a dat lor.
Psa	77	73	Şi a lepădat cortul lui Iosif şi seminţia lui Efraim n-a ales-o;
Psa	77	74	Ci a ales seminţia lui Iuda, Muntele Sion, pe care l-a iubit.
Psa	77	75	Şi a zidit locaşul Său cel sfânt, ca înălţimea cerului; pe pământ l-a întemeiat pe el în veac.
Psa	77	76	Şi a ales pe David robul Său şi l-a luat pe el de la turmele oilor.
Psa	77	77	De lângă oile ce nasc l-a luat pe el, ca să pască pe Iacov, poporul Său, şi pe Israel, moştenirea Sa.
Psa	77	78	Şi i-a păscut pe ei întru nerăutatea inimii lui şi în priceperea mâinii lui i-a povăţuit pe ei.
Psa	78	1	Dumnezeule, intrat-au neamurile în moştenirea Ta, pângărit-au locaşul Tău cel sfânt, făcut-au din Ierusalim ruină.
Psa	78	2	Pus-au cadavrele robilor Tăi mâncare păsărilor cerului, trupurile celor cuvioşi ai Tăi, fiarelor pământului.
Psa	78	3	Vărsat-au sângele lor ca apa împrejurul Ierusalimului şi nu era cine să-i îngroape.
Psa	78	4	Făcutu-ne-am ocară vecinilor noştri, batjocură şi râs celor dimprejurul nostru.
Psa	78	5	Până când, Doamne, Te vei mânia până în sfârşit? Până când se va aprinde ca focul mânia Ta?
Psa	78	6	Varsă mânia Ta peste neamurile care nu Te cunosc şi peste împărăţiile care n-au chemat numele Tău.
Psa	78	7	Că au mâncat pe Iacov şi locul lui l-au pustiit.
Psa	78	8	Să nu pomeneşti fărădelegile noastre cele de demult; degrabă să ne întâmpine pe noi îndurările Tale, că am sărăcit foarte.
Psa	78	9	Ajută-ne nouă, Dumnezeule, Mântuitorul nostru, pentru slava numelui Tău; Doamne, izbăveşte-ne pe noi şi curăţeşte păcatele noastre pentru numele Tău.
Psa	78	10	Ca nu cumva să zică neamurile: «Unde este Dumnezeul lor?». Să se cunoască între neamuri, înaintea ochilor noştri,
Psa	78	11	Răzbunarea sângelui vărsat, al robilor Tăi; să intre înaintea Ta suspinul celor ferecaţi.
Psa	78	12	După măreţia braţului Tău, păzeşte pe fiii celor omorâţi.
Psa	78	13	Răsplăteşte vecinilor noştri de şapte ori, în sânul lor, ocara lor cu care Te-au ocărât pe Tine, Doamne.
Psa	78	14	Iar noi, poporul Tău şi oile păşunii Tale, mărturisi-ne-vom Ție, în veac, din neam în neam vom vesti lauda Ta.
Psa	79	1	Cel ce paşti pe Israel, ia aminte! Cel ce povăţuieşti ca pe o oaie pe Iosif,
Psa	79	2	Cel ce şezi pe heruvimi, arată-Te înaintea lui Efraim şi Veniamin şi Manase.
Psa	79	3	Deşteaptă puterea Ta şi vino să ne mântuieşti pe noi.
Psa	79	4	Dumnezeule, întoarce-ne pe noi şi arată faţa Ta, şi ne vom mântui!
Psa	79	5	Doamne, Dumnezeul puterilor, până când Te vei mânia de ruga robilor Tăi?
Psa	79	6	Ne vei hrăni pe noi cu pâine de lacrimi şi ne vei adăpa cu lacrimi, peste măsură?
Psa	79	7	Pusu-ne-ai în ceartă cu vecinii noştri şi vrăjmaşii noştri ne-au batjocorit pe noi.
Psa	79	8	Doamne, Dumnezeul puterilor, întoarce-ne pe noi şi arată faţa Ta şi ne vom mântui.
Psa	79	9	Via din Egipt ai mutat-o; izgonit-ai neamuri şi ai răsădit-o pe ea.
Psa	79	10	Cale ai făcut înaintea ei şi ai răsădit rădăcinile ei şi s-a umplut pământul.
Psa	79	11	Umbra ei şi mlădiţele ei au acoperit cedrii lui Dumnezeu.
Psa	79	12	Întins-a viţele ei până la mare şi până la râu lăstarele ei.
Psa	79	13	Pentru ce ai dărâmat gardul ei şi o culeg pe ea toţi cei ce trec pe cale?
Psa	79	14	A stricat-o pe ea mistreţul din pădure şi porcul sălbatic a păscut-o pe ea.
Psa	79	15	Dumnezeul puterilor, întoarce-Te dar, caută din Cer şi vezi şi cercetează via aceasta,
Psa	79	16	Şi o desăvârşeşte pe ea, pe care a sădit-o dreapta Ta, şi pe fiul omului pe care l-ai întărit Ție.
Psa	79	17	Arsă a fost în foc şi smulsă, dar de cercetarea feţei Tale ei vor pieri.
Psa	79	18	Să fie mâna Ta peste bărbatul dreptei Tale şi peste fiul omului pe care l-ai întărit Ție.
Psa	79	19	Şi nu ne vom depărta de Tine; ne vei da viaţă şi numele Tău vom chema.
Psa	79	20	Doamne, Dumnezeul puterilor, întoarce-ne pe noi şi arată faţa Ta şi ne vom mântui.
Psa	80	1	Bucuraţi-vă de Dumnezeu, ajutorul nostru; strigaţi Dumnezeului lui Iacov!
Psa	80	2	Cântaţi psalmi şi bateţi din timpane; cântaţi dulce din psaltire şi din alăută!
Psa	80	3	Sunaţi din trâmbiţă, la lună nouă, în ziua cea binevestită a sărbătorii noastre!
Psa	80	4	Că poruncă pentru Israel este şi orânduire a Dumnezeului lui Iacov. Mărturie a pus în Iosif, când a ieşit din pământul Egiptului, şi a auzit limba pe care n-o ştia:
Psa	80	5	«Luat-am sarcina de pe umerii lui, că mâinile lui au robit la coşuri.
Psa	80	6	Întru necaz M-ai chemat şi te-am izbăvit, te-am auzit în mijlocul furtunii şi te-am cercat la apa certării.
Psa	80	7	Ascultă, poporul Meu, şi-ţi voi mărturisi ţie, Israele: De Mă vei asculta pe Mine,
Psa	80	8	Nu vei avea alt Dumnezeu, nici nu te vei închina la dumnezeu străin,
Psa	80	9	Că Eu sunt Domnul Dumnezeul tău, Cel ce te-am scos din pământul Egiptului. Deschide gura şi o voi umple pe ea.
Psa	80	10	Dar n-a ascultat poporul Meu glasul Meu şi Israel n-a căutat la Mine.
Psa	80	11	Şi i-am lăsat să umble după dorinţele inimilor lor şi au mers după cugetele lor.
Psa	80	12	De M-ar fi ascultat poporul Meu, de ar fi umblat Israel în căile Mele,
Psa	80	13	I-aş fi supus de tot pe vrăjmaşii lor şi aş fi pus mâna Mea pe asupritorii lor.
Psa	80	14	Vrăjmaşii Domnului L-au minţit pe El, dar le va veni timpul lor, în veac.
Psa	80	15	Că Domnul i-a hrănit pe ei din grâul cel mai ales şi cu miere din stâncă i-a săturat pe ei».
Psa	81	1	Dumnezeu a stat în dumnezeiască adunare şi în mijlocul dumnezeilor va judeca.
Psa	81	2	Până când veţi judeca cu nedreptate şi la feţele păcătoşilor veţi căuta?
Psa	81	3	Judecaţi drept pe orfan şi pe sărac şi faceţi dreptate celui smerit, celui sărman.
Psa	81	4	Mântuiţi pe cel sărman şi pe cel sărac; din mâna păcătosului, izbăviţi-i.
Psa	81	5	Dar ei n-au cunoscut, nici n-au priceput, ci în întuneric umblă; stricase-vor toate rânduielile pământului.
Psa	81	6	Eu am zis: «Dumnezei sunteţi şi toţi fii ai Celui Preaînalt».
Psa	81	7	Dar voi ca nişte oameni muriţi şi ca unul din căpetenii cădeţi.
Psa	81	8	Scoală-Te, Dumnezeule, judecă pământul, că toate neamurile sunt ale Tale.
Psa	82	1	Dumnezeule, cine se va asemăna Ție? Să nu taci, nici să Te linişteşti, Dumnezeule!
Psa	82	2	Că iată, vrăjmaşii Tăi s-au întărâtat şi cei ce Te urăsc au ridicat capul.
Psa	82	3	Împotriva poporului Tău au lucrat cu vicleşug şi s-au sfătuit împotriva sfinţilor Tăi.
Psa	82	4	Zis-au: «Veniţi să-i pierdem pe ei dintre neamuri şi să nu se mai pomenească numele lui Israel».
Psa	82	5	Că s-au sfătuit într-un gând împotriva lui. Împotriva Ta legământ au făcut:
Psa	82	6	Locaşurile Idumeilor şi Ismaelitenii, Moabul şi Agarenii,
Psa	82	7	Gheval şi Amon şi Amalic şi cei de alt neam, cu cei ce locuiesc în Tir.
Psa	82	8	Că şi Asur a venit împreună cu ei, ajutat-au fiilor lui Lot.
Psa	82	9	Fă-le lor ca lui Madian şi lui Sisara şi ca lui Iavin, la râul Chişon.
Psa	82	10	Pierit-au în Endor; făcutu-s-au ca gunoiul pe pământ.
Psa	82	11	Pune pe căpeteniile lor ca pe Oriv şi Zev şi Zevel şi Salmana, pe toate căpeteniile lor, care au zis: «Să moştenim noi jertfelnicul lui Dumnezeu».
Psa	82	12	Dumnezeul meu, pune-i pe ei ca o roată, ca trestia în faţa vântului,
Psa	82	13	Ca focul care arde pădurea, ca văpaia care arde munţii,
Psa	82	14	Aşa alungă-i pe ei, în viforul Tău şi în urgia Ta.
Psa	82	15	Umple feţele lor de ocară şi vor căuta faţa Ta, Doamne.
Psa	82	16	Să se ruşineze şi să se tulbure în veacul veacului şi să fie înfruntaţi şi să piară.
Psa	82	17	Și să cunoască ei că numele Tău este Domnul. Tu singur eşti Cel Preaînalt peste tot pământul.
Psa	83	1	Cât de iubite sunt locaşurile Tale, Doamne al puterilor!
Psa	83	2	Doreşte şi se sfârşeşte sufletul meu după curţile Domnului; inima mea şi trupul meu s-au bucurat de Dumnezeul Cel viu.
Psa	83	3	Că pasărea şi-a aflat casă şi turtureaua cuib, unde-şi va pune puii săi:
Psa	83	4	Altarele Tale, Doamne al puterilor, Împăratul meu şi Dumnezeul meu.
Psa	83	5	Fericiţi sunt cei ce locuiesc în casa Ta; în vecii vecilor Te vor lăuda.
Psa	83	6	Fericit este bărbatul al cărui ajutor este de la Tine, Doamne; suişuri în inima sa a pus,
Psa	83	7	În valea plângerii, în locul care i-a fost pus. Că binecuvântare va da Cel ce pune lege,
Psa	83	8	Merge-vor din putere în putere, arăta-Se-va Dumnezeul dumnezeilor în Sion.
Psa	83	9	Doamne, Dumnezeul puterilor, auzi rugăciunea mea! Ascultă, Dumnezeul lui Iacov!
Psa	83	10	Apărătorul nostru, vezi Dumnezeule şi caută spre faţa unsului Tău!
Psa	83	11	Că mai bună este o zi în curţile Tale decât mii. Ales-am a fi lepădat în casa lui Dumnezeu, mai bine, decât a locui în locaşurile păcătoşilor.
Psa	83	12	Că mila şi adevărul iubeşte Domnul; Dumnezeu har şi slavă va da. Dumnezeu nu va lipsi de bunătăţi pe cei ce umblă întru nerăutate.
Psa	83	13	Doamne al puterilor, fericit este omul cel ce nădăjduieşte întru Tine.
Psa	84	1	Bine ai voit, Doamne, pământului Tău, întors-ai robimea lui Iacov.
Psa	84	2	Iertat-ai fărădelegile poporului Tău, acoperit-ai toate păcatele lor.
Psa	84	3	Potolit-ai toată mânia Ta; întorsu-Te-ai de către iuţimea mâniei Tale.
Psa	84	4	Întoarce-ne pe noi, Dumnezeul mântuirii noastre şi-Ți întoarce mânia Ta de la noi.
Psa	84	5	Oare, în veci Te vei mânia pe noi? Sau vei întinde mânia Ta din neam în neam?
Psa	84	6	Dumnezeule, Tu întorcându-Te, ne vei dărui viaţă şi poporul Tău se va veseli de Tine.
Psa	84	7	Arată-ne nouă, Doamne, mila Ta şi mântuirea Ta dă-ne-o nouă.
Psa	84	8	Auzi-voi ce va grăi întru mine Domnul Dumnezeu; că va grăi pace peste poporul Său
Psa	84	9	Şi peste cuvioşii Săi şi peste cei ce îşi întorc inima spre Dânsul.
Psa	84	10	Dar mântuirea Lui aproape este de cei ce se tem de Dânsul, ca să se sălăşluiască slava în pământul nostru.
Psa	84	11	Mila şi adevărul s-au întâmpinat, dreptatea şi pacea s-au sărutat.
Psa	84	12	Adevărul din pământ a răsărit şi dreptatea din cer a privit.
Psa	84	13	Că Domnul va da bunătate şi pământul nostru îşi va da rodul său;
Psa	84	14	Dreptatea înaintea Lui va merge şi va pune pe cale paşii Săi.
Psa	85	1	Pleacă, Doamne, urechea Ta şi mă auzi, că sărac şi necăjit sunt eu.
Psa	85	2	Păzeşte sufletul meu, căci cuvios sunt; mântuieşte, Dumnezeul meu, pe robul Tău, pe cel ce nădăjduieşte în Tine.
Psa	85	3	Miluieşte-mă, Doamne, că spre Tine voi striga toată ziua. Veseleşte sufletul robului Tău, că spre Tine, Doamne, am ridicat sufletul meu.
Psa	85	4	Că Tu, Doamne, bun şi blând eşti şi mult-milostiv tuturor celor ce Te cheamă pe Tine.
Psa	85	5	Ascultă, Doamne, rugăciunea mea şi ia aminte la glasul cererii mele.
Psa	85	6	În ziua necazului meu am strigat către Tine, că m-ai auzit.
Psa	85	7	Nu este asemenea Ție între dumnezei, Doamne şi nici fapte nu sunt ca faptele Tale.
Psa	85	8	Veni-vor toate neamurile pe care le-ai făcut şi se vor închina înaintea Ta, Doamne şi vor slăvi numele Tău.
Psa	85	9	Că mare eşti Tu, Cel ce faci minuni, Tu eşti singurul Dumnezeu.
Psa	85	10	Povăţuieşte-mă, Doamne, pe calea Ta şi voi merge întru adevărul Tău; veselească-se inima mea, ca să se teamă de numele Tău.
Psa	85	11	Lăuda-Te-voi, Doamne, Dumnezeul meu, cu toată inima mea şi voi slăvi numele Tău în veac.
Psa	85	12	Că mare este mila Ta spre mine şi ai izbăvit sufletul meu din iadul cel mai de jos.
Psa	85	13	Dumnezeule, călcătorii de lege s-au sculat asupra mea şi adunarea celor tari a căutat sufletul meu şi nu Te-au pus pe Tine înaintea lor.
Psa	85	14	Dar Tu, Doamne, Dumnezeu îndurat şi milostiv eşti; îndelung-răbdător şi mult-milostiv şi adevărat.
Psa	85	15	Caută spre mine şi mă miluieşte, dă tăria Ta slugii Tale şi mântuieşte pe fiul slujnicei Tale.
Psa	85	16	Fă cu mine semn spre bine, ca să vadă cei ce mă urăsc şi să se ruşineze, că Tu, Doamne, m-ai ajutat şi m-ai mângâiat.
Psa	86	1	Temelia Sionului pe munţii cei sfinţi. Domnul iubeşte porţile Sionului, mai mult decât toate locaşurile lui Iacov.
Psa	86	2	Lucruri mărite s-au grăit despre tine, cetatea lui Dumnezeu.
Psa	86	3	Îmi voi aduce aminte de Raav şi de Babilon, între cei ce mă cunosc pe mine; şi iată cei de alt neam şi Tirul şi poporul etiopienilor, aceştia acolo s-au născut.
Psa	86	4	Mamă va zice Sionului omul şi om s-a născut în el şi Însuşi Cel Preaînalt l-a întemeiat pe el.
Psa	86	5	Domnul va povesti în cartea popoarelor şi a căpeteniilor acestora, ce s-au născut în el.
Psa	86	6	Că în Tine este locaşul tuturor celor ce se veselesc.
Psa	87	1	Doamne, Dumnezeul mântuirii mele, ziua am strigat şi noaptea înaintea Ta.
Psa	87	2	Să ajungă înaintea Ta rugăciunea mea; pleacă urechea Ta spre ruga mea, Doamne,
Psa	87	3	Că s-a umplut de rele sufletul meu şi viaţa mea de iad s-a apropiat.
Psa	87	4	Socotit am fost cu cei ce se coboară în groapă; ajuns-am ca un om neajutorat, între cei morii slobod.
Psa	87	5	Ca nişte oameni răniţi ce dorm în mormânt, de care nu Ți-ai mai adus aminte şi care au fost lepădaţi de la mâna Ta.
Psa	87	6	Pusu-m-au în groapa cea mai de jos, întru cele întunecate şi în umbra morţii.
Psa	87	7	Asupra mea s-a întărâtat mânia Ta şi toate valurile Tale le-ai adus spre mine.
Psa	87	8	Depărtat-ai pe cunoscuţii mei de la mine, ajuns-am urâciune lor.
Psa	87	9	Închis am fost şi n-am putut ieşi. Ochii mei au slăbit de suferinţă.
Psa	87	10	Strigat-am către Tine, Doamne, toată ziua, întins-am către Tine mâinile mele.
Psa	87	11	Oare, morţilor vei face minuni? Sau cei morii se vor scula şi Te vor lăuda pe Tine?
Psa	87	12	Oare, va spune cineva în mormânt mila Ta şi adevărul Tău în locul pierzării?
Psa	87	13	Oare, se vor cunoaşte întru întuneric minunile Tale şi dreptatea Ta în pământ uitat?
Psa	87	14	Iar eu către Tine, Doamne, am strigat şi dimineaţa rugăciunea mea Te va întâmpina.
Psa	87	15	Pentru ce Doamne, lepezi sufletul meu şi întorci faţa Ta de la mine?
Psa	87	16	Sărac sunt eu şi în osteneli din tinereţile mele, înălţat am fost, dar m-am smerit şi m-am mâhnit.
Psa	87	17	Peste mine au trecut mâniile Tale şi înfricoşările Tale m-au tulburat.
Psa	87	18	Înconjuratu-m-au ca apa toată ziua şi m-au cuprins deodată.
Psa	87	19	Depărtat-ai de la mine pe prieten şi pe vecin, iar pe cunoscuţii mei de ticăloşia mea.
Psa	88	1	Milele Tale, Doamne, în veac le voi cânta.
Psa	88	2	Din neam în neam voi vesti adevărul Tău cu gura mea,
Psa	88	3	Că ai zis: «În veac mila se va zidi, în ceruri se va întări adevărul Tău.
Psa	88	4	Făcut-am legământ cu aleşii Mei, juratu-M-am lui David, robul Meu:
Psa	88	5	Până în veac voi întări seminţia ta şi voi zidi din neam în neam scaunul tău».
Psa	88	6	Lăuda-vor cerurile minunile Tale, Doamne şi adevărul Tău, în adunarea sfinţilor.
Psa	88	7	Că cine va fi asemenea Domnului în nori şi cine se va asemăna cu Domnul între fiii lui Dumnezeu?
Psa	88	8	Dumnezeul Cel Preamărit în sfatul sfinţilor, mare şi înfricoşător este peste cei dimprejurul Lui.
Psa	88	9	Doamne, Dumnezeul puterilor, cine este asemenea Ție? Tare eşti, Doamne, şi adevărul Tău împrejurul Tău.
Psa	88	10	Tu stăpâneşti puterea mării şi mişcarea valurilor ei Tu o potoleşti.
Psa	88	11	Tu ai smerit ca pe un rănit pe cel mândru; cu braţul puterii Tale ai risipit pe vrăjmaşii Tăi.
Psa	88	12	Ale Tale sunt cerurile şi al Tău este pământul; lumea şi plinirea ei Tu le-ai întemeiat.
Psa	88	13	Miazănoapte şi miazăzi Tu ai zidit; Taborul şi Ermonul în numele Tău se vor bucura. Braţul Tău este cu putere.
Psa	88	14	Să se întărească mâna Ta, să se înalţe dreapta Ta. Dreptatea şi judecata sunt temelia scaunului Tău.
Psa	88	15	Mila şi adevărul vor merge înaintea feţei Tale. Fericit este poporul care cunoaşte strigăt de bucurie;
Psa	88	16	Doamne, în lumina feţei Tale vor merge şi în numele Tău se vor bucura toată ziua şi întru dreptatea Ta se vor înălţa.
Psa	88	17	Că lauda puterii lor Tu eşti şi întru bună vrerea Ta se va înălţa puterea noastră.
Psa	88	18	Că al Domnului este sprijinul şi al Sfântului lui Israel, Împăratului nostru.
Psa	88	19	Atunci ai grăit în vedenii cuvioşilor Tăi şi ai zis: Dat-am ajutor celui puternic, înălţat-am pe cel ales din poporul Meu.
Psa	88	20	Aflat-am pe David, robul Meu; cu untdelemnul cel sfânt al Meu l-am uns pe el;
Psa	88	21	Pentru că mâna Mea îl va ajuta şi braţul Meu îl va întări.
Psa	88	22	Niciun vrăjmaş nu va izbuti împotriva lui şi fiul fărădelegii nu-i va mai face rău.
Psa	88	23	Şi voi tăia pe vrăjmaşii săi de la faţa lui şi pe cei ce-l urăsc pe el îi voi înfrânge.
Psa	88	24	Şi adevărul Meu şi mila Mea cu el vor fi şi în numele Meu se va înălţa puterea lui.
Psa	88	25	Şi voi pune peste mare mâna lui şi peste râuri dreapta lui;
Psa	88	26	Acesta Mă va chema: Tatăl meu eşti Tu, Dumnezeul meu şi sprijinitorul mântuirii mele.
Psa	88	27	Şi îl voi face pe el întâi-născut, mai înalt decât împăraţii pământului;
Psa	88	28	În veac îi voi păstra mila Mea şi legământul Meu credincios îi va fi.
Psa	88	29	Şi voi pune în veacul veacului seminţia lui şi scaunul lui ca zilele cerului;
Psa	88	30	De vor părăsi fiii lui legea Mea şi după rânduielile Mele nu vor umbla,
Psa	88	31	De vor nesocoti dreptăţile Mele şi poruncile Mele nu vor păzi,
Psa	88	32	Cerceta-voi cu toiag fărădelegile lor şi cu bătăi păcatele lor.
Psa	88	33	Iar mila Mea nu o voi depărta de la el, nici nu voi face strâmbătate întru adevărul Meu,
Psa	88	34	Nici nu voi rupe legământul Meu şi cele ce ies din buzele Mele nu le voi schimba.
Psa	88	35	O dată m-am jurat pe sfinţenia Mea: Oare, voi minţi pe David? Seminţia lui în veac va rămâne
Psa	88	36	Şi scaunul lui ca soarele înaintea Mea şi ca luna întocmită în veac şi martor credincios în cer.
Psa	88	37	Dar Tu ai lepădat, ai defăimat şi ai aruncat pe unsul Tău.
Psa	88	38	Stricat-ai legământul robului Tău, batjocorit-ai pe pământ sfinţenia lui.
Psa	88	39	Doborât-ai toate gardurile lui, făcut-ai întăriturile lui ruină.
Psa	88	40	Jefuitu-l-au pe el toţi cei ce treceau pe cale, ajuns-a ocară vecinilor săi.
Psa	88	41	Înălţat-ai dreapta vrăjmaşilor lui, veselit-ai pe toţi duşmanii lui.
Psa	88	42	Luat-ai puterea sabiei lui şi nu l-ai ajutat în vreme de război.
Psa	88	43	Nimicit-ai curăţenia lui şi scaunul lui la pământ l-ai doborât.
Psa	88	44	Micşorat-ai zilele vieţii lui, umplutu-l-ai de ruşine.
Psa	88	45	Până când, Doamne, Te vei întoarce? Până când se va aprinde ca focul mânia Ta?
Psa	88	46	Adu-Ţi aminte de mine; oare, în deşert ai zidit pe toţi fiii oamenilor?
Psa	88	47	Cine este omul ca să trăiască şi să nu vadă moartea şi să-şi izbăvească sufletul său din mâna iadului?
Psa	88	48	Unde sunt milele Tale cele de demult, Doamne, pe care le-ai jurat lui David, întru adevărul Tău?
Psa	88	49	Adu-Ţi aminte, Doamne, de ocara robilor Tăi, pe care o port în sânul meu, de la multe neamuri.
Psa	88	50	Adu-Ţi aminte, Doamne, de ocara cu care m-au ocărât vrăjmaşii Tăi, cu care au ocărât paşii unsului Tău.
Psa	88	51	Binecuvântat este Domnul în veci. Amin. Amin.
Psa	89	1	Doamne, scăpare Te-ai făcut nouă în neam şi în neam.
Psa	89	2	Mai înainte de ce s-au făcut munţii şi s-a zidit pământul şi lumea, din veac şi până în veac eşti Tu.
Psa	89	3	Nu întoarce pe om întru smerenie, Tu, care ai zis: «Întoarceţi-vă, fii ai oamenilor»,
Psa	89	4	Că o mie de ani înaintea ochilor Tăi sunt ca ziua de ieri, care a trecut şi ca straja nopţii.
Psa	89	5	Nimicnicie vor fi anii lor; dimineaţa ca iarba va trece.
Psa	89	6	Dimineaţa va înflori şi va trece, seara va cădea, se va întări şi se va usca.
Psa	89	7	Că ne-am sfârşit de urgia Ta şi de mânia Ta ne-am tulburat.
Psa	89	8	Pus-ai fărădelegile noastre înaintea Ta, greşelile noastre ascunse, la lumina feţei Tale.
Psa	89	9	Că toate zilele noastre s-au împuţinat şi în mânia Ta ne-am stins.
Psa	89	10	Anii noştri s-au socotit ca pânza unui păianjen; zilele anilor noştri sunt şaptezeci de ani;
Psa	89	11	Iar de vor fi în putere optzeci de ani şi ce este mai mult decât aceştia osteneală şi durere;
Psa	89	12	Că trece viaţa noastră şi ne vom duce.
Psa	89	13	Cine cunoaşte puterea urgiei Tale şi cine măsoară mânia Ta, după temerea de Tine?
Psa	89	14	Învaţă-ne să socotim bine zilele noastre, ca să ne îndreptăm inimile spre înţelepciune.
Psa	89	15	Întoarce-Te, Doamne! Până când vei sta departe? Mângâie pe robii Tăi!
Psa	89	16	Umplutu-ne-am dimineaţa de mila Ta şi ne-am bucurat şi ne-am veselit în toate zilele vieţii noastre.
Psa	89	17	Veselitu-ne-am pentru zilele în care ne-ai smerit, pentru anii în care am văzut rele.
Psa	89	18	Caută spre robii Tăi şi spre lucrurile Tale şi îndreptează pe fiii lor.
Psa	89	19	Şi să fie lumina Domnului Dumnezeului nostru peste noi şi lucrurile mâinilor noastre le îndreptează.
Psa	90	1	Cel ce locuieşte în ajutorul Celui Preaînalt, întru acoperământul Dumnezeului cerului se va sălăşlui.
Psa	90	2	Va zice Domnului: «Sprijinitorul meu eşti şi scăparea mea; Dumnezeul meu, voi nădăjdui spre Dânsul».
Psa	90	3	Că El te va izbăvi din cursa vânătorilor şi de cuvântul tulburător.
Psa	90	4	Cu spatele te va umbri pe tine şi sub aripile Lui vei nădăjdui; ca o armă te va înconjura adevărul Lui.
Psa	90	5	Nu te vei teme de frica de noapte, de săgeata ce zboară ziua,
Psa	90	6	De lucrul ce umblă în întuneric, de molima ce bântuie întru amiază.
Psa	90	7	Cădea-vor dinspre latura ta o mie şi zece mii de-a dreapta ta, dar de tine nu se vor apropia.
Psa	90	8	Însă cu ochii tăi vei privi şi răsplătirea păcătoşilor vei vedea.
Psa	90	9	Pentru că pe Domnul, nădejdea mea, pe Cel Preaînalt L-ai pus scăpare ţie.
Psa	90	10	Nu vor veni către tine rele şi bătaie nu se va apropia de locaşul tău.
Psa	90	11	Că îngerilor Săi va porunci pentru tine ca să te păzească în toate căile tale.
Psa	90	12	Pe mâini te vor înălţa ca nu cumva să împiedici de piatră piciorul tău.
Psa	90	13	Peste aspidă şi vasilisc vei păşi şi vei călca peste leu şi peste balaur.
Psa	90	14	«Că spre Mine a nădăjduit şi-l voi izbăvi pe el, zice Domnul; îl voi acoperi pe el că a cunoscut numele Meu.
Psa	90	15	Striga-va către Mine şi-l voi auzi pe el; cu dânsul sunt în necaz şi-l voi scoate pe el şi-l voi slăvi.
Psa	90	16	Cu lungime de zile îl voi umple pe el, şi-i voi arăta lui mântuirea Mea».
Psa	91	1	Bine este a lăuda pe Domnul şi a cânta numele Tău, Preaînalte,
Psa	91	2	A vesti dimineaţa mila Ta şi adevărul Tău în toată noaptea,
Psa	91	3	În psaltire cu zece strune, cu cântece din alăută.
Psa	91	4	Că m-ai veselit, Doamne, întru făpturile Tale şi întru lucrurile mâinilor Tale mă voi bucura.
Psa	91	5	Cât s-au mărit lucrurile Tale, Doamne, adânci cu totul sunt gândurile Tale!
Psa	91	6	Bărbatul nepriceput nu va cunoaşte şi cel neînţelegător nu va înţelege acestea,
Psa	91	7	Când răsar păcătoşii ca iarba şi se ivesc toţi cei ce fac fărădelegea,
Psa	91	8	Ca să piară în veacul veacului. Iar Tu, Preaînalt eşti în veac, Doamne.
Psa	91	9	Că iată vrăjmaşii Tăi, Doamne, vor pieri şi se vor risipi toţi cei ce lucrează fărădelegea.
Psa	91	10	Și se va înălţa puterea mea ca a inorogului şi bătrâneţile mele unse din belşug.
Psa	91	11	Şi a privit ochiul meu către vrăjmaşii mei şi pe cei vicleni, ce se ridică împotriva mea, îi va auzi urechea mea.
Psa	91	12	Dreptul ca finicul va înflori şi ca cedrul cel din Liban se va înmulţi.
Psa	91	13	Răsădiţi fiind în casa Domnului, în curţile Dumnezeului nostru vor înflori.
Psa	91	14	Încă întru bătrâneţe unse se vor înmulţi şi bine vieţuind vor fi, ca să vestească:
Psa	91	15	Drept este Domnul Dumnezeul nostru şi nu este nedreptate întru Dânsul.
Psa	92	1	Domnul a împărăţit, întru podoabă S-a îmbrăcat; îmbrăcatu-S-a Domnul întru putere şi S-a încins,
Psa	92	2	Pentru că a întărit lumea care nu se va clinti.
Psa	92	3	Gata este scaunul Tău de atunci, din veac eşti Tu.
Psa	92	4	Ridicat-au râurile, Doamne, ridicat-au râurile glasurile lor,
Psa	92	5	Ridicat-au râurile valurile lor; dar mai mult decât glasul apelor clocotitoare,
Psa	92	6	Mai mult decât zbuciumul neasemuit al mării, minunat este, întru cele înalte, Domnul.
Psa	92	7	Mărturiile Tale s-au adeverit foarte. Casei Tale se cuvine sfinţenie, Doamne, întru lungime de zile.
Psa	93	1	Dumnezeul răzbunărilor, Domnul, Dumnezeul răzbunărilor cu îndrăzneală a grăit.
Psa	93	2	Înalţă-Te Cel ce judeci pământul, răsplăteşte răsplătirea celor mândri.
Psa	93	3	Până când păcătoşii, Doamne, până când păcătoşii se vor făli?
Psa	93	4	Până când vor spune şi vor grăi nedreptate; grăi-vor toţi cei ce lucrează fărădelegea?
Psa	93	5	Pe poporul Tău, Doamne, l-au asuprit și moștenirea Ta au apăsat-o.
Psa	93	6	Pe văduvă şi pe sărac au ucis şi pe orfani i-au omorât.
Psa	93	7	Şi au zis: «Nu va vedea Domnul, nici nu va pricepe Dumnezeul lui Iacov».
Psa	93	8	Înţelegeţi, dar, cei neînţelepţi din popor, şi cei nebuni, înţelepţiţi-vă odată!
Psa	93	9	Cel ce a sădit urechea, oare, nu aude? Cel ce a zidit ochiul, oare, nu priveşte?
Psa	93	10	Cel ce pedepseşte neamurile, oare, nu va certa? Cel ce învaţă pe om cunoştinţa,
Psa	93	11	Domnul, cunoaşte gândurile oamenilor, că sunt deşarte.
Psa	93	12	Fericit este omul pe care îl vei certa, Doamne, şi din legea Ta îl vei învăţa pe el,
Psa	93	13	Ca să-l linişteşti pe el în zile rele, până ce se va săpa groapă păcătosului.
Psa	93	14	Că nu va lepăda Domnul pe poporul Său şi moştenirea Sa nu o va părăsi,
Psa	93	15	Până ce dreptatea se va întoarce la judecată şi toţi cei cu inima curată, care se ţin de dânsa.
Psa	93	16	Cine se va ridica cu mine împotriva celor ce viclenesc şi cine va sta împreună cu mine împotriva celor ce lucrează fărădelegea?
Psa	93	17	Că de nu mi-ar fi ajutat mie Domnul, puţin de nu s-ar fi sălăşluit în iad sufletul meu.
Psa	93	18	Când am zis: «S-a clătinat piciorul meu», mila Ta, Doamne, mi-a ajutat mie.
Psa	93	19	Doamne, când s-au înmulţit durerile mele în inima mea, mângâierile Tale au veselit sufletul meu.
Psa	93	20	Nu va sta împreună cu Tine scaunul fărădelegii, cel ce face asuprire împotriva legii.
Psa	93	21	Ei vor prinde în cursă sufletul dreptului şi sânge nevinovat vor osândi.
Psa	93	22	Dar Domnul mi-a fost mie scăpare şi Dumnezeul meu ajutorul nădejdii mele;
Psa	93	23	Le va răsplăti lor Domnul după fărădelegea lor şi după răutatea lor îi va pierde pe ei Domnul Dumnezeul nostru.
Psa	94	1	Veniţi să ne bucurăm de Domnul şi să strigăm lui Dumnezeu, Mântuitorului nostru.
Psa	94	2	Să întâmpinăm faţa Lui întru laudă şi în psalmi să-I strigăm Lui,
Psa	94	3	Că Dumnezeu mare este Domnul şi Împărat mare peste tot pământul.
Psa	94	4	Că în mâna Lui sunt marginile pământului şi înălţimile munţilor ale Lui sunt.
Psa	94	5	Că a Lui este marea şi El a făcut-o pe ea, şi uscatul mâinile Lui l-au zidit.
Psa	94	6	Veniţi să ne închinăm şi să cădem înaintea Lui şi să plângem înaintea Domnului, Celui ce ne-a făcut pe noi.
Psa	94	7	Că El este Dumnezeul nostru şi noi poporul păşunii Lui şi oile mâinii Lui.
Psa	94	8	O, de I-aţi auzi glasul care zice: «Să nu vă învârtoşaţi inimile voastre,
Psa	94	9	Ca în timpul cercetării, ca în ziua ispitirii în pustiu,
Psa	94	10	Unde M-au ispitit părinţii voştri, M-au ispitit şi au văzut lucrurile Mele.
Psa	94	11	Patruzeci de ani am urât neamul acesta şi am zis: Pururea rătăcesc cu inima.
Psa	94	12	Şi ei n-au cunoscut căile Mele, că M-am jurat întru mânia Mea: Nu vor intra întru odihna Mea».
Psa	95	1	Cântaţi Domnului cântare nouă, cântaţi Domnului tot pământul.
Psa	95	2	Cântaţi Domnului, binecuvântaţi numele Lui, binevestiţi din zi în zi mântuirea Lui.
Psa	95	3	Vestiţi între neamuri slava Lui, între toate popoarele minunile Lui;
Psa	95	4	Că mare este Domnul şi lăudat foarte, înfricoşător este; mai presus decât toţi dumnezeii.
Psa	95	5	Că toţi dumnezeii neamurilor sunt idoli; iar Domnul cerurile a făcut.
Psa	95	6	Laudă şi frumuseţe este înaintea Lui, sfinţenie şi măreţie în locaşul cel sfânt al Lui.
Psa	95	7	Aduceţi Domnului, seminţiile popoarelor, aduceţi Domnului slavă şi cinste; aduceţi Domnului slavă numelui Lui.
Psa	95	8	Aduceţi jertfe şi intraţi în curţile Lui. Închinaţi-vă Domnului în curtea cea sfântă a Lui.
Psa	95	9	Să tremure de faţa Lui tot pământul. Spuneţi între neamuri că Domnul a împărăţit,
Psa	95	10	Pentru că a întărit lumea care nu se va clinti; judeca-va popoare întru dreptate.
Psa	95	11	Să se veselească cerurile şi să se bucure pământul, să se zguduie marea şi toate cele ce sunt întru ea; să se bucure câmpiile şi toate cele ce sunt pe ele.
Psa	95	12	Atunci se vor bucura toţi copacii pădurii, de faţa Domnului, că vine, vine să judece pământul.
Psa	95	13	Judeca-va lumea întru dreptate şi popoarele întru adevărul Său.
Psa	96	1	Domnul împărăţeşte! Să se bucure pământul, să se veselească insule multe.
Psa	96	2	Nor şi negură împrejurul Lui, dreptatea şi judecata este temelia neamului Lui.
Psa	96	3	Foc înaintea Lui va merge şi va arde împrejur pe vrăjmaşii Lui.
Psa	96	4	Luminat-au fulgerele Lui lumea; văzut-a şi s-a cutremurat pământul.
Psa	96	5	Munţii ca ceara s-au topit de faţa Domnului, de faţa Domnului a tot pământul.
Psa	96	6	Vestit-au cerurile dreptatea Lui şi au văzut toate popoarele slava Lui.
Psa	96	7	Să se ruşineze toţi cei ce se închină chipurilor cioplite şi se laudă cu idolii lor.
Psa	96	8	Închinaţi-vă Lui toţi îngerii Lui; auzit-a şi s-a veselit Sionul
Psa	96	9	Şi s-au bucurat fiicele Iudeii, pentru judecăţile Tale, Doamne.
Psa	96	10	Că Tu eşti Domnul Cel Preaînalt peste tot pământul; înălţatu-Te-ai foarte, mai presus decât toţi dumnezeii.
Psa	96	11	Cei ce iubiţi pe Domnul, urâţi răul; Domnul păzeşte sufletele cuvioşilor Lui; din mâna păcătosului îi va izbăvi pe ei.
Psa	96	12	Lumină a răsărit dreptului şi celor drepţi cu inima, veselie.
Psa	96	13	Veseliţi-vă, drepţilor, în Domnul şi lăudaţi pomenirea sfinţeniei Lui!
Psa	97	1	Cântaţi Domnului cântare nouă, că lucruri minunate a făcut Domnul.
Psa	97	2	Mântuitu-l-a pe el dreapta Lui şi braţul cel sfânt al Lui.
Psa	97	3	Cunoscută a făcut Domnul mântuirea Sa; înaintea neamurilor a descoperit dreptatea Sa.
Psa	97	4	Pomenit-a mila Sa lui Iacov şi adevărul Său casei lui Israel;
Psa	97	5	Văzut-au toate marginile pământului mântuirea Dumnezeului nostru.
Psa	97	6	Strigaţi lui Dumnezeu tot pământul; cântaţi şi vă bucuraţi şi cântaţi.
Psa	97	7	Cântaţi Domnului cu alăută, cu alăută şi în sunet de psaltire;
Psa	97	8	Cu trâmbiţe şi în sunet de corn, strigaţi înaintea Împăratului şi Domnului.
Psa	97	9	Să se zguduie marea şi plinirea ei, lumea şi cei ce locuiesc în ea.
Psa	97	10	Râurile vor bate din palme, deodată, munţii se vor bucura de faţa Domnului, că vine, vine să judece pământul.
Psa	97	11	Judeca-va lumea cu dreptate şi popoarele cu nepărtinire.
Psa	98	1	Domnul împărăţeşte: să tremure popoarele; şade pe heruvimi: să se cutremure pământul.
Psa	98	2	Domnul în Sion este mare şi înalt peste toate popoarele.
Psa	98	3	Să se laude numele Tău cel mare, că înfricoşător şi sfânt este. Şi cinstea împăratului iubeşte dreptatea.
Psa	98	4	Tu ai întemeiat dreptatea; judecată şi dreptate în Iacov, Tu ai făcut.
Psa	98	5	Înălţaţi pe Domnul Dumnezeul nostru şi vă închinaţi aşternutului picioarelor Lui, că sfânt este!
Psa	98	6	Moise şi Aaron, între preoţii Lui şi Samuel între cei ce cheamă numele Lui.
Psa	98	7	Chemat-au pe Domnul şi El i-a auzit pe ei, în stâlp de nor grăia către ei;
Psa	98	8	Căci păzeau mărturiile Lui şi poruncile pe care le-a dat lor.
Psa	98	9	Doamne, Dumnezeul nostru, Tu i-ai auzit pe ei; Dumnezeule, Tu Te-ai milostivit de ei şi ai răsplătit toate faptele lor.
Psa	98	10	Înălţaţi pe Domnul Dumnezeul nostru şi vă închinaţi în Muntele cel sfânt al Lui, că sfânt este Domnul, Dumnezeul nostru!
Psa	99	1	Strigaţi Domnului tot pământul, slujiţi Domnului cu veselie, intraţi înaintea Lui cu bucurie.
Psa	99	2	Cunoaşteţi că Domnul, El este Dumnezeul nostru; El ne-a făcut pe noi şi nu noi.
Psa	99	3	Iar noi poporul Lui şi oile păşunii Lui. Intraţi pe porţile Lui cu laudă şi în curţile Lui cu cântări lăudaţi-L pe El.
Psa	99	4	Cântaţi numele Lui! Că bun este Domnul; în veac este mila Lui şi din neam în neam adevărul Lui.
Psa	100	1	Mila şi judecata Ta voi cânta Ție, Doamne.
Psa	100	2	Cânta-voi şi voi merge, cu pricepere, în cale fără prihană. Când vei veni la mine?
Psa	100	3	Umblat-am întru nerăutatea inimii mele, în casa mea.
Psa	100	4	N-am pus înaintea ochilor mei lucru nelegiuit; pe călcătorii de lege i-am urât.
Psa	100	5	Nu s-a lipit de mine inima îndărătnică; pe cel rău, care se depărta de mine, nu l-am cunoscut.
Psa	100	6	Pe cel ce clevetea în ascuns pe vecinul său, pe acela l-am izgonit.
Psa	100	7	Cu cel mândru cu ochiul şi nesăţios cu inima, cu acela n-am mâncat.
Psa	100	8	Ochii mei sunt peste credincioşii pământului, ca să şadă ei împreună cu mine. Cel ce umbla pe cale fără prihană, acela îmi slujea.
Psa	100	9	Nu va locui în casa mea cel mândru; cel ce grăieşte nedreptăţi nu va sta înaintea ochilor mei.
Psa	100	10	În dimineţi voi judeca pe toţi păcătoşii pământului, ca să nimicesc din cetatea Domnului pe toţi cei ce lucrează fărădelegea.
Psa	101	1	Doamne, auzi rugăciunea mea, şi strigarea mea la Tine să ajungă!
Psa	101	2	Să nu întorci faţa Ta de la mine; în orice zi mă necăjesc, pleacă spre mine urechea Ta!
Psa	101	3	În orice zi Te voi chema, degrabă auzi-mă!
Psa	101	4	Că s-au stins ca fumul zilele mele şi oasele mele ca uscăciunea s-au făcut.
Psa	101	5	Rănită este inima mea şi s-a uscat ca iarba; că am uitat să-mi mănânc pâinea mea.
Psa	101	6	De glasul suspinului meu, osul meu s-a lipit de carnea mea.
Psa	101	7	Asemănatu-m-am cu pelicanul din pustiu; ajuns-am ca bufniţa din dărâmături.
Psa	101	8	Privegheat-am şi am ajuns ca o pasăre singuratică pe acoperiş.
Psa	101	9	Toată ziua m-au ocărât vrăjmaşii mei şi cei ce mă lăudau, împotriva mea se jurau.
Psa	101	10	Că cenuşă am mâncat, în loc de pâine, şi băutura mea cu plângere am amestecat-o,
Psa	101	11	Din pricina urgiei Tale şi a mâniei Tale; că ridicându-mă eu, m-ai surpat.
Psa	101	12	Zilele mele ca umbra s-au plecat şi eu ca iarba m-am uscat.
Psa	101	13	Iar Tu, Doamne, în veac rămâi şi pomenirea Ta din neam în neam.
Psa	101	14	Sculându-Te, vei milui Sionul, că vremea este să-l miluieşti pe el, că a venit vremea.
Psa	101	15	Că au iubit robii Tăi pietrele lui şi de ţărâna lui le va fi milă.
Psa	101	16	Și se vor teme neamurile de numele Domnului şi toţi împăraţii pământului de slava Ta.
Psa	101	17	Că va zidi Domnul Sionul şi se va arăta întru slava Sa.
Psa	101	18	Căutat-a spre rugăciunea celor smeriţi şi n-a dispreţuit cererea lor.
Psa	101	19	Să se scrie acestea pentru neamul ce va să vină şi poporul ce se zideşte va lăuda pe Domnul;
Psa	101	20	Că a privit din înălţimea cea sfântă a Lui, Domnul din Cer pe pământ a privit,
Psa	101	21	Ca să audă suspinul celor ferecaţi, să dezlege pe fiii celor omorâţi,
Psa	101	22	Să vestească în Sion numele Domnului şi lauda Lui în Ierusalim,
Psa	101	23	Când se vor aduna popoarele împreună şi împărăţiile ca să slujească Domnului.
Psa	101	24	Zis-am către Dumnezeu în calea tăriei Lui: Vesteşte-mi puţinătatea zilelor mele.
Psa	101	25	Nu mă lua la jumătatea zilelor mele, că anii Tăi, Doamne, sunt din neam în neam.
Psa	101	26	Dintru început Tu, Doamne, pământul l-ai întemeiat şi lucrul mâinilor Tale, sunt cerurile.
Psa	101	27	Acelea vor pieri, iar Tu vei rămâne şi toţi ca o haină se vor învechi şi ca un veşmânt îi vei schimba şi se vor schimba.
Psa	101	28	Dar Tu acelaşi eşti şi anii Tăi nu se vor împuţina.
Psa	101	29	Fiii robilor Tăi vor locui pământul lor şi seminţia lor în veac va propăşi.
Psa	102	1	Binecuvintează, suflete al meu, pe Domnul şi toate cele dinlăuntrul meu, numele cel sfânt al Lui.
Psa	102	2	Binecuvintează, suflete al meu, pe Domnul şi nu uita toate răsplătirile Lui.
Psa	102	3	Pe Cel ce curăţeşte toate fărădelegile tale, pe Cel ce vindecă toate bolile tale;
Psa	102	4	Pe Cel ce izbăveşte din stricăciune viaţa ta, pe Cel ce te încununează cu milă şi cu îndurări;
Psa	102	5	Pe Cel ce umple de bunătăţi pofta ta; înnoi-se-vor ca ale vulturului tinereţile tale.
Psa	102	6	Cel ce face milostenie, Domnul, şi judecată tuturor celor ce li se face strâmbătate.
Psa	102	7	Cunoscute a făcut căile Sale lui Moise, fiilor lui Israel voile Sale.
Psa	102	8	Îndurat şi milostiv este Domnul, îndelung-răbdător şi mult-milostiv.
Psa	102	9	Nu până în sfârşit se va iuţi, nici în veac se va mânia.
Psa	102	10	Nu după păcatele noastre a făcut nouă, nici după fărădelegile noastre a răsplătit nouă,
Psa	102	11	Ci cât este departe cerul de pământ, atât este de mare mila Lui, spre cei ce se tem de El.
Psa	102	12	Pe cât sunt de departe răsăriturile de la apusuri, depărtat-a de la noi fărădelegile noastre.
Psa	102	13	În ce chip miluieşte tatăl pe fii, aşa a miluit Domnul pe cei ce se tem de El;
Psa	102	14	Că El a cunoscut zidirea noastră, adusu-Și-a aminte că ţărână suntem.
Psa	102	15	Omul ca iarba, zilele lui ca floarea câmpului; aşa va înflori.
Psa	102	16	Că vânt a trecut peste el şi nu va mai fi şi nu se va mai cunoaşte încă locul său.
Psa	102	17	Iar mila Domnului din veac în veac spre cei ce se tem de Dânsul,
Psa	102	18	Şi dreptatea Lui spre fiii fiilor, spre cei ce păzesc legământul Lui
Psa	102	19	Şi îşi aduc aminte de poruncile Lui, ca să le facă pe ele. Domnul în Cer a gătit scaunul Său şi împărăţia Lui peste toţi stăpâneşte.
Psa	102	20	Binecuvântaţi pe Domnul toţi îngerii Lui, cei tari la vârtute, care faceţi cuvântul Lui şi auziţi glasul cuvintelor Lui.
Psa	102	21	Binecuvântaţi pe Domnul toate puterile Lui, slugile Lui, care faceţi voia Lui.
Psa	102	22	Binecuvântaţi pe Domnul toate lucrurile Lui; în tot locul stăpânirii Lui, binecuvintează suflete al meu pe Domnul.
Psa	103	1	Binecuvintează, suflete al meu, pe Domnul! Doamne, Dumnezeul meu, măritu-Te-ai foarte.
Psa	103	2	Întru strălucire şi în mare podoabă Te-ai îmbrăcat; Cel ce Te îmbraci cu lumina ca şi cu o haină;
Psa	103	3	Cel ce întinzi cerul ca un cort; Cel ce acoperi cu ape cele mai de deasupra ale lui;
Psa	103	4	Cel ce pui norii suirea Ta; Cel ce umbli peste aripile vânturilor;
Psa	103	5	Cel ce faci pe îngerii Tăi duhuri şi pe slugile Tale pară de foc;
Psa	103	6	Cel ce ai întemeiat pământul pe întărirea lui şi nu se va clătina în veacul veacului.
Psa	103	7	Adâncul ca o haină este îmbrăcămintea lui; peste munţi vor sta ape.
Psa	103	8	De certarea Ta vor fugi, de glasul tunetului Tău se vor înfricoşa.
Psa	103	9	Se suie munţi şi se coboară văi, în locul în care le-ai întemeiat pe ele.
Psa	103	10	Hotar ai pus, pe care nu-l vor trece şi nici nu se vor întoarce să acopere pământul.
Psa	103	11	Cel ce trimiţi izvoare în văi, prin mijlocul munţilor vor trece ape;
Psa	103	12	Adăpa-se-vor toate fiarele câmpului, asinii sălbatici setea îşi vor potoli.
Psa	103	13	Peste acelea păsările cerului vor locui; din mijlocul stâncilor vor da glas.
Psa	103	14	Cel ce adăpi munţii din cele mai de deasupra ale Tale, din rodul lucrurilor Tale se va sătura pământul.
Psa	103	15	Cel ce răsari iarbă dobitoacelor şi verdeaţă spre slujba oamenilor;
Psa	103	16	Ca să scoată pâine din pământ şi vinul veseleşte inima omului;
Psa	103	17	Ca să veselească faţa cu untdelemn şi pâinea inima omului o întăreşte.
Psa	103	18	Sătura-se-vor copacii câmpului, cedrii Libanului pe care i-ai sădit; acolo păsările îşi vor face cuib.
Psa	103	19	Locaşul cocostârcului în chiparoşi. Munţii cei înalţi adăpost cerbilor stâncile scăpare iepurilor.
Psa	103	20	Făcut-ai luna spre vremi, soarele şi-a cunoscut apusul său.
Psa	103	21	Pus-ai întuneric şi s-a făcut noapte, când vor ieşi toate fiarele pădurii;
Psa	103	22	Puii leilor mugesc ca să apuce şi să ceară de la Dumnezeu mâncarea lor.
Psa	103	23	Răsărit-a soarele şi s-au adunat şi în culcuşurile lor se vor culca.
Psa	103	24	Ieşi-va omul la lucrul său şi la lucrarea sa până seara.
Psa	103	25	Cât s-au mărit lucrurile Tale, Doamne, toate cu înţelepciune le-ai făcut! Umplutu-s-a pământul de zidirea Ta.
Psa	103	26	Marea aceasta este mare şi largă; acolo se găsesc târâtoare, cărora nu este număr, vietăţi mici şi mari.
Psa	103	27	Acolo corăbiile umblă; balaurul acesta pe care l-ai zidit, ca să se joace în ea.
Psa	103	28	Toate către Tine aşteaptă ca să le dai lor hrană la bună vreme.
Psa	103	29	Dându-le Tu lor, vor aduna, deschizând Tu mâna Ta, toate se vor umple de bunătăţi;
Psa	103	30	Dar întorcându-Ți Tu faţa Ta, se vor tulbura; lua-vei duhul lor şi se vor sfârşi şi în ţărână se vor întoarce.
Psa	103	31	Trimite-vei duhul Tău şi se vor zidi şi vei înnoi faţa pământului.
Psa	103	32	Fie slava Domnului în veac! Veseli-se-va Domnul de lucrurile Sale.
Psa	103	33	Cel ce caută spre pământ şi-l face pe el de se cutremură; Cel ce se atinge de munţi şi fumegă.
Psa	103	34	Cânta-voi Domnului în viaţa mea, cânta-voi Dumnezeului meu cât voi fi.
Psa	103	35	Plăcute să-I fie Lui cuvintele mele, iar eu mă voi veseli de Domnul.
Psa	103	36	Piară păcătoşii de pe pământ şi cei fără de lege, ca să nu mai fie. Binecuvintează, suflete al meu, pe Domnul.
Psa	104	1	Lăudaţi pe Domnul şi chemaţi numele Lui; vestiţi între neamuri lucrurile Lui.
Psa	104	2	Cântaţi-I şi-L lăudaţi pe El; spuneţi toate minunile Lui.
Psa	104	3	Lăudaţi-vă cu numele cel sfânt al Lui; veselească-se inima celor ce caută pe Domnul.
Psa	104	4	Căutaţi pe Domnul şi vă întăriţi; căutaţi fața Lui, pururea.
Psa	104	5	Aduceţi-vă aminte de minunile Lui, pe care le-a făcut; de minunile Lui şi de judecăţile gurii Lui.
Psa	104	6	Seminţia lui Avraam, robii Lui, fiii lui Iacov, aleşii Lui.
Psa	104	7	Acesta este Domnul Dumnezeul nostru, în tot pământul judecăţile Lui.
Psa	104	8	Adusu-Și-a aminte în veac de legământul Lui, de cuvântul pe care l-a poruncit într-o mie de neamuri,
Psa	104	9	Pe care l-a încheiat cu Avraam şi de jurământul Său lui Isaac.
Psa	104	10	Şi l-a pus pe el lui Iacov, spre poruncă, şi lui Israel legătură veşnică,
Psa	104	11	Zicând: «Ţie îţi voi da pământul Canaan, partea moştenirii tale».
Psa	104	12	Atunci când erau ei puţini la număr şi străini în pământul lor
Psa	104	13	Şi au trecut de la un neam la altul, de la o împărăţie la un alt popor,
Psa	104	14	N-a lăsat om să le facă strâmbătate şi a certat pentru ei pe împăraţi, zicându-le:
Psa	104	15	«Nu vă atingeţi de unşii Mei şi nu vicleniţi împotriva profeţilor Mei».
Psa	104	16	Şi a chemat foamete pe pământ şi a sfărâmat paiul de grâu.
Psa	104	17	Trimis-a înaintea lor om; rob a fost rânduit Iosif.
Psa	104	18	Smeritu-l-au, punând în obezi picioarele lui; prin fier a trecut sufletul lui, până ce a venit cuvântul Lui.
Psa	104	19	Cuvântul Domnului l-a aprins pe el; trimis-a împăratul şi l-a slobozit, căpetenia poporului şi l-a liberat pe el.
Psa	104	20	Pusu-l-a pe el domn casei lui şi căpetenie peste toată avuţia lui,
Psa	104	21	Ca să înveţe pe căpeteniile lui, ca pe sine însuşi şi pe bătrânii lui să-i înţelepţească.
Psa	104	22	Şi a intrat Israel în Egipt şi Iacov a locuit ca străin, în pământul lui Ham.
Psa	104	23	Şi a înmulţit pe poporul lui foarte şi l-a întărit pe el mai mult decât pe vrăjmaşii lui.
Psa	104	24	Întors-a inima lor, ca să urască pe poporul Său, ca să viclenească împotriva robilor Săi.
Psa	104	25	Trimis-a pe Moise robul Său, pe Aaron, pe care l-a ales.
Psa	104	26	Pus-a în ei cuvintele semnelor şi minunilor Lui în pământul lui Ham.
Psa	104	27	Trimis-a întuneric şi i-a întunecat, căci au amărât cuvintele Lui;
Psa	104	28	Prefăcut-a apele lor în sânge şi a omorât peştii lor;
Psa	104	29	Scos-a pământul lor broaşte în cămările împăraţilor lor.
Psa	104	30	Zis-a şi a venit muscă câinească şi mulţime de muşte în toate hotarele lor.
Psa	104	31	Pus-a în ploile lor grindină, foc arzător în pământul lor;
Psa	104	32	Şi a bătut viile lor şi smochinii lor şi a sfărâmat pomii hotarelor lor.
Psa	104	33	Zis-a şi a venit lăcustă şi omidă fără număr.
Psa	104	34	Şi a mâncat toată iarba în pământul lor şi a mâncat rodul pământului lor,
Psa	104	35	Şi a bătut pe toţi întâi-născuţii din pământul lor, pârga întregii lor osteneli.
Psa	104	36	Şi i-a scos pe ei cu argint şi cu aur şi nu era în seminţiile lor bolnav.
Psa	104	37	Veselitu-s-a Egiptul la ieşirea lor, că frica de ei îi cuprinsese.
Psa	104	38	Întins-a nor spre acoperirea lor şi foc ca să le lumineze noaptea.
Psa	104	39	Cerut-au şi au venit prepeliţe şi cu pâine cerească i-a săturat pe ei.
Psa	104	40	Despicat-a piatră şi au curs ape şi au curs râuri în pământ fără de apă.
Psa	104	41	Că şi-a adus aminte de cuvântul cel sfânt al Lui, spus lui Avraam, robul Lui.
Psa	104	42	Şi a scos pe poporul Său, întru bucurie şi pe cei aleşi ai Săi, întru veselie.
Psa	104	43	Şi le-a dat lor ţările neamurilor şi ostenelile popoarelor au moştenit,
Psa	104	44	Ca să păzească dreptăţile Lui şi legea Lui s-o ţină.
Psa	105	1	Lăudaţi pe Domnul că este bun, că în veac este mila Lui.
Psa	105	2	Cine va grăi puterile Domnului şi cine va face auzite toate laudele Lui?
Psa	105	3	Fericiţi cei ce păzesc judecata şi fac dreptate în toată vremea.
Psa	105	4	Adu-Ţi aminte de noi, Doamne, întru bunăvoinţa Ta faţă de poporul Tău; cercetează-ne pe noi cu mântuirea Ta,
Psa	105	5	Ca să vedem întru bunătăţi pe aleşii Tăi, să ne bucurăm de veselia poporului Tău şi să ne lăudăm cu moştenirea Ta.
Psa	105	6	Păcătuit-am ca şi părinţii noştri, nelegiuit-am, făcut-am strâmbătate.
Psa	105	7	Părinţii noştri în Egipt n-au înţeles minunile Tale, nu şi-au adus aminte de mulţimea milei Tale şi Te-au amărât când s-au suit la Marea Roşie.
Psa	105	8	Dar i-a mântuit pe ei pentru numele Său, ca să facă cunoscută puterea Lui.
Psa	105	9	El a certat Marea Roşie şi a secat-o şi i-a condus pe ei prin adâncul mării ca prin pustiu;
Psa	105	10	El i-a scos pe ei din mâna celor ce-i urau şi i-a izbăvit pe ei din mâna vrăjmaşului;
Psa	105	11	Şi a acoperit apa pe cei ce-i asupreau pe ei, niciunul din ei n-a rămas.
Psa	105	12	Şi au crezut în cuvintele Lui şi au cântat laudă Lui;
Psa	105	13	Dar degrab au uitat lucrurile Lui şi n-au suferit sfatul Lui;
Psa	105	14	Ci au fost cuprinşi de mare poftă, în pustiu, şi au ispitit pe Dumnezeu, în loc fără de apă.
Psa	105	15	Şi le-a împlinit cererea lor şi a săturat sufletele lor.
Psa	105	16	Şi au mâniat pe Moise în tabără şi pe Aaron, sfântul Domnului.
Psa	105	17	S-a deschis pământul şi a înghiţit pe Datan şi a acoperit adunarea lui Abiron.
Psa	105	18	Şi s-a aprins foc în adunarea lor, văpaie a ars pe păcătoşi.
Psa	105	19	Şi au făcut viţei în Horeb şi s-au închinat idolului.
Psa	105	20	Şi au schimbat slava Lui întru asemănare de viţel, care mănâncă iarbă.
Psa	105	21	Au uitat pe Dumnezeu, Care i-a izbăvit pe ei, Care a făcut lucruri mari în Egipt,
Psa	105	22	Lucruri minunate în pământul lui Ham şi înfricoşătoare în Marea Roşie.
Psa	105	23	Atunci a zis să-i piardă pe dânşii, şi i-ar fi pierdut, dacă Moise, alesul Lui, n-ar fi stat înaintea feţei Lui ca să întoarcă mânia Lui şi să nu-i piardă.
Psa	105	24	Apoi ei au dispreţuit pământul cel dorit şi n-au crezut în cuvântul Lui,
Psa	105	25	Ci au cârtit în corturile lor şi n-au ascultat glasul Domnului.
Psa	105	26	Atunci El a ridicat mâna Sa asupra lor, ca să-i doboare pe ei în pustiu
Psa	105	27	Şi să doboare sămânţa lor întru neamuri şi să-i risipească pe ei în toate părţile.
Psa	105	28	Au jertfit lui Baal-Peor şi au mâncat jertfele morţilor
Psa	105	29	Şi L-au întărâtat pe El cu faptele lor şi au murit mulţi dintre ei.
Psa	105	30	Dar a stat Finees şi L-a îmblânzit şi a încetat bătaia
Psa	105	31	Şi i s-a socotit lui întru dreptate, din neam în neam până în veac.
Psa	105	32	Apoi L-au mâniat pe El la apa certării şi Moise a suferit pentru ei,
Psa	105	33	Că au amărât duhul lui şi a grăit nesocotit cu buzele lui.
Psa	105	34	N-au nimicit neamurile de care le-a pomenit Domnul;
Psa	105	35	Ci s-au amestecat cu neamurile şi au deprins lucrurile lor
Psa	105	36	Şi au slujit idolilor lor şi s-au smintit.
Psa	105	37	Şi-au jertfit pe fiii lor şi pe fetele lor idolilor,
Psa	105	38	Au vărsat sânge nevinovat, sângele fiilor lor şi al fetelor lor, pe care i-au jertfit idolilor din Canaan şi s-a spurcat pământul de sânge.
Psa	105	39	S-au pângărit de lucrurile lor şi s-au desfrânat cu faptele lor.
Psa	105	40	Atunci S-a aprins de mânie Domnul împotriva poporului Său şi a urât moştenirea Sa
Psa	105	41	Şi i-a dat pe ei în mâinile neamurilor şi i-au stăpânit pe ei cei ce-i urau pe ei.
Psa	105	42	Vrăjmaşii lor i-au asuprit pe ei şi au fost nefericiţi sub mâinile lor.
Psa	105	43	De multe ori Domnul i-a izbăvit pe ei, dar ei L-au amărât pe El cu sfatul lor şi i-a umilit pentru fărădelegile lor.
Psa	105	44	Dar Domnul i-a văzut când se necăjeau ei, a auzit rugăciunea lor,
Psa	105	45	Şi şi-a adus aminte de legământul Lui şi S-a căit după mulţimea milei Sale;
Psa	105	46	Şi le-a dat să găsească milă înaintea celor ce i-au robit pe ei.
Psa	105	47	Izbăveşte-ne, Doamne Dumnezeul nostru, şi ne adună din neamuri, ca să lăudăm numele cel sfânt al Tău şi să ne fălim cu lauda Ta.
Psa	105	48	Binecuvântat este Domnul Dumnezeul lui Israel, din veac şi până în veac. Tot poporul să zică: Amin. Amin.
Psa	106	1	Lăudaţi pe Domnul, că este bun, că în veac este mila Lui.
Psa	106	2	Să spună cei izbăviţi de Domnul, pe care i-a izbăvit din mâna vrăjmaşului.
Psa	106	3	Din ţări i-a adunat pe ei, de la răsărit şi de la apus, de la miazănoapte şi de la miazăzi.
Psa	106	4	Rătăcit-au în pustie, în pământ fără de apă şi cale spre cetatea de locuit n-au găsit.
Psa	106	5	Erau flămânzi şi însetaţi; sufletul lor într-înşii se sfârşea;
Psa	106	6	Dar au strigat către Domnul în necazurile lor şi din nevoile lor i-a izbăvit pe ei
Psa	106	7	Şi i-a povăţuit pe cale dreaptă, ca să meargă spre cetatea de locuit.
Psa	106	8	Lăudat să fie Domnul pentru milele Lui, pentru minunile Lui, pe care le-a făcut fiilor oamenilor.
Psa	106	9	Că a săturat suflet însetat şi suflet flămând a umplut de bunătăţi.
Psa	106	10	Şedeau în întuneric şi în umbra morţii; erau ferecaţi de sărăcie şi de fier,
Psa	106	11	Pentru că au amărât cuvintele Domnului şi sfatul Celui Preaînalt au întărâtat.
Psa	106	12	El a umilit întru osteneli inima lor; slăbit-au şi nu era cine să le ajute;
Psa	106	13	Dar au strigat către Domnul în necazurile lor şi din nevoile lor i-a izbăvit pe ei.
Psa	106	14	Şi i-a scos pe ei din întuneric şi din umbra morţii şi legăturile lor le-a rupt.
Psa	106	15	Lăudat să fie Domnul pentru milele Lui, pentru minunile Lui, pe care le-a făcut fiilor oamenilor!
Psa	106	16	Că a sfărâmat porţi de aramă şi zăvoare de fier a frânt
Psa	106	17	Şi i-a ajutat să iasă din calea fărădelegii lor, căci pentru fărădelegile lor au fost umiliţi.
Psa	106	18	Urât-a sufletul lor orice mâncare şi s-au apropiat de porţile morţii.
Psa	106	19	Dar au strigat către Domnul în necazurile lor şi din nevoile lor i-a izbăvit.
Psa	106	20	Trimis-a cuvântul Său şi i-a vindecat pe ei şi i-a izbăvit pe ei din stricăciunile lor.
Psa	106	21	Lăudat să fie Domnul pentru milele Lui, pentru minunile Lui, pe care le-a făcut fiilor oamenilor!
Psa	106	22	Şi să-I jertfească Lui jertfă de laudă şi să vestească lucrurile Lui, în bucurie.
Psa	106	23	Cei ce se coboară la mare în corăbii, cei ce-şi fac lucrarea lor în ape multe,
Psa	106	24	Aceia au văzut lucrurile Domnului şi minunile Lui întru adânc.
Psa	106	25	El a zis şi s-a pornit vânt furtunos şi s-au înălţat valurile mării.
Psa	106	26	Se urcau până la ceruri şi se coborau până în adâncuri, iar sufletul lor întru primejdii încremenea.
Psa	106	27	Se tulburau şi se clătinau ca un om beat şi toată priceperea lor a pierit.
Psa	106	28	Dar au strigat către Domnul în necazurile lor şi din nevoile lor ia izbăvit
Psa	106	29	Şi i-a poruncit furtunii şi s-a liniştit şi au tăcut valurile mării.
Psa	106	30	Şi s-au veselit ei, că s-au liniştit valurile şi Domnul i-a povăţuit pe ei la limanul dorit de ei.
Psa	106	31	Lăudat să fie Domnul pentru milele Lui, pentru minunile Lui, pe care le-a făcut fiilor oamenilor!
Psa	106	32	Înălţați-L pe El în adunarea poporului şi în scaunul bătrânilor lăudaţi-L pe El,
Psa	106	33	Prefăcut-a râurile în pământ pustiu, izvoarele de apă în pământ însetat
Psa	106	34	Şi pământul cel roditor în pământ sărat, din pricina celor ce locuiesc pe el.
Psa	106	35	Prefăcut-a pustiul în iezer de ape, iar pământul cel fără de apă în izvoare de ape,
Psa	106	36	Şi a aşezat acolo pe cei flămânzi şi au zidit cetate de locuit
Psa	106	37	Şi au semănat ţarine şi au sădit vii şi au strâns belşug de roade
Psa	106	38	Şi i-a binecuvântat pe ei şi s-au înmulţit foarte şi vitele lor nu le-a împuţinat.
Psa	106	39	Şi iarăşi au fost împuţinaţi şi chinuiţi de apăsarea necazurilor şi a durerii.
Psa	106	40	Aruncat-a dispreţ asupra căpeteniilor lor şi i-a rătăcit pe ei în loc neumblat şi fără de cale.
Psa	106	41	Dar pe sărac l-a izbăvit de sărăcie şi i-a pus pe ei ca pe nişte oi de moştenire.
Psa	106	42	Vedea-vor drepţii şi se vor veseli şi toată fărădelegea îşi va astupa gura ei.
Psa	106	43	Cine este înţelept va păzi acestea şi va pricepe milele Domnului.
Psa	107	1	Gata este inima mea, Dumnezeule, gata este inima mea; cânta-voi şi voi lăuda întru inima mea.
Psa	107	2	Deşteaptă-te, slava mea! Deşteaptă-te, psaltire şi alăută! Deştepta-mă-voi dimineaţa.
Psa	107	3	Lăuda-Te-voi între popoare, Doamne, cânta-voi Ție între neamuri,
Psa	107	4	Că mai mare decât cerurile este mila Ta şi până la nori adevărul Tău.
Psa	107	5	Înalţă-Te peste ceruri, Dumnezeule, şi peste tot pământul slava Ta, ca să se izbăvească cei plăcuţi ai Tăi.
Psa	107	6	Mântuieşte-mă cu dreapta Ta şi mă auzi. Dumnezeu a grăit în locul cel sfânt al Lui:
Psa	107	7	«Înălţa-Mă-voi şi voi împărţi Sichemul şi Valea Sucot o voi măsura.
Psa	107	8	Al Meu este Galaad şi al Meu este Manase şi Efraim sprijinul capului Meu,
Psa	107	9	Iuda, legiuitorul Meu; Moab, vas al spălării Mele;
Psa	107	10	Spre Idumeea voi arunca încălţămintea Mea. Mie cei de alt neam Mi s-au supus».
Psa	107	11	Cine mă va duce la cetatea întărită? Cine mă va povăţui până în Idumeea?
Psa	107	12	Oare, nu Tu, Dumnezeule, Cel ce ne-ai lepădat pe noi? Oare, nu vei ieşi, Dumnezeule, cu oştirile noastre?
Psa	107	13	Dă-ne nouă ajutor, ca să ieşim din necaz, că deşartă este izbăvirea cea de la oameni.
Psa	107	14	Cu Dumnezeu vom birui şi El va nimici pe vrăjmaşii noştri.
Psa	108	1	Dumnezeule, lauda mea n-o ţine sub tăcere. Că gura păcătosului şi gura vicleanului asupra mea s-au deschis.
Psa	108	2	Grăit-au împotriva mea cu limbă vicleană şi cu cuvinte de ură m-au înconjurat şi s-au luptat cu mine în zadar.
Psa	108	3	În loc să mă iubească, mă cleveteau, iar eu mă rugam.
Psa	108	4	Pus-au împotriva mea rele în loc de bune şi ură în locul iubirii mele.
Psa	108	5	Pune peste dânsul pe cel păcătos şi diavolul să stea de-a dreapta lui.
Psa	108	6	Când se va judeca să iasă osândit, iar rugăciunea lui să se prefacă în păcat.
Psa	108	7	Să fie zilele lui puţine şi dregătoria lui să o ia altul;
Psa	108	8	Să ajungă copiii lui orfani şi femeia lui văduvă;
Psa	108	9	Să fie strămutaţi copiii lui şi să cerşească; să fie scoşi din curţile caselor lor;
Psa	108	10	Să smulgă cămătarul toată averea lui; să răpească străinii ostenelile lui;
Psa	108	11	Să nu aibă sprijinitor şi nici orfanii lui miluitor;
Psa	108	12	Să piară copiii lui şi într-un neam să se stingă numele lui;
Psa	108	13	Să se pomenească fărădelegea părinţilor lui înaintea Domnului şi păcatul maicii lui să nu se şteargă;
Psa	108	14	Să fie înaintea Domnului pururea şi să piară de pe pământ pomenirea lui, pentru că nu şi-a adus aminte să facă milă.
Psa	108	15	Şi a prigonit pe cel sărman, pe cel sărac şi pe cel smerit cu inima, ca să-l omoare.
Psa	108	16	Şi a iubit blestemul şi va veni asupra lui; şi n-a voit binecuvântarea şi se va îndepărta de la el.
Psa	108	17	Şi s-a îmbrăcat cu blestemul ca şi cu o haină şi a intrat ca apa înlăuntrul lui şi ca untdelemnul în oasele lui.
Psa	108	18	Să-i fie lui ca o haină cu care se îmbracă şi ca un brâu cu care pururea se încinge.
Psa	108	19	Aceasta să fie răsplata celor ce mă clevetesc pe mine înaintea Domnului şi grăiesc rele împotriva sufletului meu.
Psa	108	20	Dar Tu, Doamne, fă cu mine milă, pentru numele Tău, că bună este mila Ta.
Psa	108	21	Izbăveşte-mă, că sărac şi sărman sunt eu şi inima mea s-a tulburat înlăuntrul meu.
Psa	108	22	Ca umbra ce se înclină m-am trecut; ca bătaia de aripi a lăcustelor tremur.
Psa	108	23	Genunchii mei au slăbit de post şi trupul meu s-a istovit de lipsa untdelemnului
Psa	108	24	Şi eu am ajuns lor ocară. M-au văzut şi au clătinat cu capetele lor.
Psa	108	25	Ajută-mă, Doamne Dumnezeul meu, mântuieşte-mă, după mila Ta,
Psa	108	26	Şi să cunoască ei că mâna Ta este aceasta şi Tu, Doamne, ai făcut-o pe ea.
Psa	108	27	Ei vor blestema şi Tu vei binecuvânta. Cei ce se scoală împotriva mea să se ruşineze, iar robul Tău să se veselească.
Psa	108	28	Să se îmbrace cei ce mă clevetesc pe mine cu ocară şi cu ruşinea lor ca şi cu un veşmânt să se învelească.
Psa	108	29	Lăuda-voi pe Domnul foarte cu gura mea şi în mijlocul multora Îl voi preaslăvi pe El,
Psa	108	30	Că a stat de-a dreapta săracului, ca să izbăvească sufletul lui de cei ce-l prigonesc.
Psa	109	1	Zis-a Domnul Domnului Meu: «Şezi de-a dreapta Mea, până ce voi pune pe vrăjmaşii Tăi aşternut picioarelor Tale».
Psa	109	2	Toiagul puterii Tale Ți-l va trimite Domnul din Sion, zicând: «Stăpâneşte în mijlocul vrăjmaşilor Tăi.
Psa	109	3	Cu Tine este poporul Tău în ziua puterii Tale, întru strălucirile sfinţilor Tăi. Din pântece mai înainte de luceafăr Te-am născut».
Psa	109	4	Juratu-S-a Domnul şi nu-I va părea rău: «Tu eşti preot în veac, după rânduiala lui Melchisedec».
Psa	109	5	Domnul este de-a dreapta Ta; sfărâmat-a în ziua mâniei Sale împăraţi.
Psa	109	6	Judeca-va între neamuri; va umple totul de ruini; va zdrobi capetele multora pe pământ.
Psa	109	7	Din pârâu pe cale va bea; pentru aceasta va înălţa capul.
Psa	110	1	Lăuda-Te-voi, Doamne, cu toată inima mea, în sfatul celor drepţi şi în adunare.
Psa	110	2	Mari sunt lucrurile Domnului şi potrivite tuturor voilor Lui.
Psa	110	3	Laudă şi măreţie este lucrul Lui şi dreptatea Lui rămâne în veacul veacului.
Psa	110	4	Pomenire a făcut de minunile Sale. Milostiv şi îndurat este Domnul.
Psa	110	5	Hrană a dat celor ce se tem de Dânsul; aduceţi-vă aminte în veac de legământul Lui.
Psa	110	6	Tăria lucrurilor Sale a vestit-o poporului Său, ca să le dea lor moştenirea neamurilor.
Psa	110	7	Lucrurile mâinilor Lui adevăr şi judecată. Adevărate sunt toate poruncile Lui,
Psa	110	8	Întărite în veacul veacului, făcute în adevăr şi dreptate.
Psa	110	9	Izbăvire a trimis poporului Său; poruncit-a în veac legământul Său; sfânt şi înfricoşător este numele Lui.
Psa	110	10	Începutul înţelepciunii este frica de Domnul; înţelegere bună este tuturor celor ce o fac pe ea. Lauda Lui rămâne în veacul veacului.
Psa	111	1	Fericit bărbatul care se teme de Domnul; întru poruncile Lui va voi foarte.
Psa	111	2	Puternică va fi pe pământ seminţia Lui; neamul drepţilor se va binecuvânta.
Psa	111	3	Slavă şi bogăţie în casa lui şi dreptatea lui rămâne în veacul veacului.
Psa	111	4	Răsărit-a în întuneric lumină drepţilor, Cel milostiv, îndurat şi drept.
Psa	111	5	Bun este bărbatul care se îndură şi împrumută; îşi rânduieşte vorbele sale cu judecată, că în veac nu se va clinti.
Psa	111	6	Întru pomenire veşnică va fi dreptul; de vorbire de rău nu se va teme.
Psa	111	7	Gata este inima lui a nădăjdui în Domnul; întărită este inima lui, nu se va teme, până ce va ajunge să dispreţuiască pe vrăjmaşii săi.
Psa	111	8	Risipit-a, dat-a săracilor; dreptatea lui rămâne în veacul veacului.
Psa	111	9	Puterea lui se va înălţa întru slavă.
Psa	111	10	Păcătosul va vedea şi se va mânia, va scrâşni din dinţi şi se va topi. Pofta păcătoşilor va pieri.
Psa	112	1	Lăudaţi, tineri, pe Domnul, lăudaţi numele Domnului.
Psa	112	2	Fie numele Domnului binecuvântat de acum şi până în veac.
Psa	112	3	De la răsăritul soarelui până la apus, lăudat este numele Domnului.
Psa	112	4	Înalt este peste toate neamurile Domnul, peste ceruri este slava Lui.
Psa	112	5	Cine este ca Domnul Dumnezeul nostru, Cel ce locuieşte întru cele înalte
Psa	112	6	Şi spre cele smerite priveşte, în cer şi pe pământ?
Psa	112	7	Cel ce scoate din pulbere pe cel sărac şi ridică din gunoi pe cel sărman,
Psa	112	8	Ca să-l aşeze cu cei mari, cu cei mari ai poporului Său.
Psa	112	9	Cel ce face să locuiască cea stearpă în casă, ca o mamă ce se bucură de fii.
Psa	113	1	La ieşirea lui Israel din Egipt, a casei lui Iacov dintr-un popor barbar,
Psa	113	2	Ajuns-a Iuda sfinţirea Lui, Israel stăpânirea Lui.
Psa	113	3	Marea a văzut şi a fugit, Iordanul s-a întors înapoi.
Psa	113	4	Munţii au săltat ca berbecii şi dealurile ca mieii oilor.
Psa	113	5	Ce-ţi este ţie, mare, că ai fugit? Şi ţie Iordane, că te-ai întors înapoi?
Psa	113	6	Munţilor, că aţi săltat ca berbecii şi dealurilor, ca mieii oilor?
Psa	113	7	De faţa Domnului s-a cutremurat pământul, de faţa Dumnezeului lui Iacov,
Psa	113	8	Care a prefăcut stânca în iezer, iar piatra în izvoare de apă.
Psa	113	9	Nu nouă, Doamne, nu nouă, ci numelui Tău se cuvine slavă, pentru mila Ta şi pentru adevărul Tău,
Psa	113	10	Ca nu cumva să zică neamurile: «Unde este Dumnezeul lor?».
Psa	113	11	Dar Dumnezeul nostru e în Cer; în Cer şi pe pământ toate câte a voit a făcut.
Psa	113	12	Idolii neamurilor sunt argint şi aur, lucruri de mâini omeneşti:
Psa	113	13	Gură au şi nu vor grăi; ochi au şi nu vor vedea;
Psa	113	14	Urechi au şi nu vor auzi; nări au şi nu vor mirosi;
Psa	113	15	Mâini au şi nu vor pipăi; picioare au şi nu vor umbla, nu vor glăsui cu gâtlejul lor.
Psa	113	16	Asemenea lor să fie cei ce-i fac pe ei şi toţi cei ce se încred în ei.
Psa	113	17	Casa lui Israel a nădăjduit în Domnul; ajutorul lor şi apărătorul lor este.
Psa	113	18	Casa lui Aaron a nădăjduit în Domnul; ajutorul lor şi apărătorul lor este.
Psa	113	19	Cei ce se tem de Domnul au nădăjduit în Domnul; ajutorul lor şi apărătorul lor este.
Psa	113	20	Domnul şi-a adus aminte de noi şi ne-a binecuvântat pe noi; a binecuvântat casa lui Israel, a binecuvântat casa lui Aaron,
Psa	113	21	A binecuvântat pe cei ce se tem de Domnul, pe cei mici împreună cu cei mari.
Psa	113	22	Sporească-vă Domnul pe voi, pe voi şi pe copiii voştri!
Psa	113	23	Binecuvântaţi să fiţi de Domnul, Cel ce a făcut cerul şi pământul.
Psa	113	24	Cerul cerului este al Domnului, iar pământul l-a dat fiilor oamenilor.
Psa	113	25	Nu morţii Te vor lăuda pe Tine, Doamne, nici toţi cei ce se coboară în iad,
Psa	113	26	Ci noi, cei vii, vom binecuvânta pe Domnul de acum şi până în veac.
Psa	114	1	Iubit-am pe Domnul, că a auzit glasul rugăciunii mele,
Psa	114	2	Că a plecat urechea Lui spre mine şi în zilele mele Îl voi chema.
Psa	114	3	Cuprinsu-m-au durerile morţii, primejdiile iadului m-au găsit; necaz şi durere am aflat
Psa	114	4	Şi numele Domnului am chemat: «O, Doamne, izbăveşte sufletul meu!».
Psa	114	5	Milostiv este Domnul şi drept şi Dumnezeul nostru miluieşte.
Psa	114	6	Cel ce păzeşte pe prunci este Domnul; umilit am fost şi m-am izbăvit.
Psa	114	7	Întoarce-te, suflete al meu, la odihna ta, că Domnul ţi-a făcut ţie bine;
Psa	114	8	Că a scos sufletul meu din moarte, ochii mei din lacrimi şi picioarele mele de la cădere.
Psa	114	9	Bine voi plăcea înaintea Domnului, în pământul celor vii.
Psa	115	1	Crezut-am, pentru aceea am grăit, iar eu m-am smerit foarte.
Psa	115	2	Eu am zis întru uimirea mea: «Tot omul este mincinos!».
Psa	115	3	Ce voi răsplăti Domnului pentru toate câte mi-a dat mie?
Psa	115	4	Paharul mântuirii voi lua şi numele Domnului voi chema.
Psa	115	5	Făgăduinţele mele le voi plini Domnului, înaintea a tot poporului Său.
Psa	115	6	Scumpă este înaintea Domnului moartea cuvioşilor Lui.
Psa	115	7	O, Doamne, eu sunt robul Tău, eu sunt robul Tău şi fiul roabei Tale; rupt-ai legăturile mele.
Psa	115	8	Ţie-Ți voi aduce jertfă de laudă şi numele Domnului voi chema.
Psa	115	9	Făgăduinţele mele le voi plini Domnului, înaintea a tot poporului Lui,
Psa	115	10	În curţile casei Domnului, în mijlocul tău, Ierusalime.
Psa	116	1	Lăudaţi pe Domnul toate neamurile; lăudaţi-L pe El toate popoarele;
Psa	116	2	Că s-a întărit mila Lui peste noi şi adevărul Domnului rămâne în veac.
Psa	117	1	Lăudaţi pe Domnul că este bun, că în veac este mila Lui.
Psa	117	2	Să zică, dar, casa lui Israel, că este bun, că în veac este mila Lui.
Psa	117	3	Să zică, dar, casa lui Aaron, că este bun, că în veac este mila Lui.
Psa	117	4	Să zică, dar, toţi cei ce se tem de Domnul, că este bun, că în veac este mila Lui.
Psa	117	5	În necaz am chemat pe Domnul şi m-a auzit şi m-a scos întru desfătare.
Psa	117	6	Domnul este ajutorul meu, nu mă voi teme de ce-mi va face mie omul.
Psa	117	7	Domnul este ajutorul meu şi eu voi privi cu bucurie pe vrăjmaşii mei.
Psa	117	8	Mai bine este a Te încrede în Domnul, decât a Te încrede în om.
Psa	117	9	Mai bine este a nădăjdui în Domnul, decât a nădăjdui în căpetenii.
Psa	117	10	Toate neamurile m-au înconjurat şi în numele Domnului i-am înfrânt pe ei.
Psa	117	11	Înconjurând m-au înconjurat şi în numele Domnului i-am înfrânt pe ei.
Psa	117	12	Înconjuratu-m-au ca albinele fagurele, dar s-au stins ca focul de spini şi în numele Domnului i-am înfrânt pe ei.
Psa	117	13	Împingându-mă m-au împins să cad, dar Domnul m-a sprijinit.
Psa	117	14	Tăria mea şi lauda mea este Domnul şi mi-a fost mie spre izbăvire.
Psa	117	15	Glas de bucurie şi de izbăvire în corturile drepţilor: «Dreapta Domnului a făcut putere,
Psa	117	16	Dreapta Domnului m-a înălţat, dreapta Domnului a făcut putere!».
Psa	117	17	Nu voi muri, ci voi fi viu şi voi povesti lucrurile Domnului.
Psa	117	18	Certând m-a certat Domnul, dar morţii nu m-a dat.
Psa	117	19	Deschideţi-mi mie porţile dreptăţii, intrând în ele voi lăuda pe Domnul.
Psa	117	20	Aceasta este poarta Domnului; drepţii vor intra prin ea.
Psa	117	21	Te voi lăuda, că m-ai auzit şi ai fost mie spre izbăvire.
Psa	117	22	Piatra pe care n-au băgat-o în seamă ziditorii, aceasta s-a făcut în capul unghiului.
Psa	117	23	De la Domnul s-a făcut aceasta şi minunată este în ochii noştri.
Psa	117	24	Aceasta este ziua pe care a făcut-o Domnul, să ne bucurăm şi să ne veselim întru ea.
Psa	117	25	O, Doamne, mântuieşte! O, Doamne, sporeşte!
Psa	117	26	Binecuvântat este cel ce vine întru numele Domnului; binecuvântatu-v-am pe voi, din casa Domnului.
Psa	117	27	Dumnezeu este Domnul şi S-a arătat nouă. Tocmiţi sărbătoare cu ramuri umbroase, până la coarnele altarului.
Psa	117	28	Dumnezeul meu eşti Tu şi Te voi lăuda; Dumnezeul meu eşti Tu şi Te voi înălţa. Te voi lăuda că m-ai auzit şi ai fost mie spre mântuire.
Psa	117	29	Lăudaţi pe Domnul că este bun, că în veac este mila Lui.
Psa	118	1	Fericiţi cei fără prihană în cale, care umblă în legea Domnului.
Psa	118	2	Fericiţi cei ce păzesc poruncile Lui şi-L caută cu toată inima lor,
Psa	118	3	Că n-au umblat în căile Lui cei ce lucrează fărădelegea.
Psa	118	4	Tu ai poruncit ca poruncile Tale să fie păzite foarte.
Psa	118	5	O, de s-ar îndrepta căile mele, ca să păzesc poruncile Tale!
Psa	118	6	Atunci nu mă voi ruşina când voi căuta spre toate poruncile Tale.
Psa	118	7	Lăuda-Te-voi întru îndreptarea inimii, ca să învăţ judecăţile dreptăţii Tale.
Psa	118	8	Îndreptările Tale voi păzi; nu mă părăsi până în sfârşit.
Psa	118	9	Prin ce îşi va îndrepta tânărul calea sa? Prin păzirea cuvintelor Tale.
Psa	118	10	Cu toată inima Te-am căutat pe Tine; să nu mă lepezi de la poruncile Tale.
Psa	118	11	În inima mea am ascuns cuvintele Tale, ca să nu greşesc Ție.
Psa	118	12	Binecuvântat eşti, Doamne, învaţă-mă îndreptările Tale.
Psa	118	13	Cu buzele am rostit toate judecăţile gurii Tale.
Psa	118	14	În calea mărturiilor Tale m-am desfătat ca de toată bogăţia.
Psa	118	15	La poruncile Tale voi cugeta şi voi cunoaşte căile Tale.
Psa	118	16	La îndreptările Tale voi cugeta şi nu voi uita cuvintele Tale.
Psa	118	17	Răsplăteşte robului Tău! Voi trăi şi voi păzi poruncile Tale.
Psa	118	18	Deschide ochii mei şi voi cunoaşte minunile din legea Ta.
Psa	118	19	Străin sunt eu pe pământ, să nu ascunzi de la mine poruncile Tale.
Psa	118	20	Aprins e sufletul meu de dorirea judecăţilor Tale, în toată vremea.
Psa	118	21	Certat-ai pe cai mândri; blestemaţi sunt cei ce se abat de la poruncile Tale.
Psa	118	22	Ia de la mine ocara şi defăimarea, că mărturiile Tale am păzit.
Psa	118	23	Pentru că au şezut căpeteniile şi pe mine mă cleveteau, iar robul Tău cugeta la îndreptările Tale.
Psa	118	24	Că mărturiile Tale sunt cugetarea mea, iar îndreptările Tale, sfatul meu.
Psa	118	25	Lipitu-s-a de pământ sufletul meu; viază-mă, după cuvântul Tău.
Psa	118	26	Vestit-am căile mele şi m-ai auzit; învaţă-mă îndreptările Tale.
Psa	118	27	Fă să înţeleg calea îndreptărilor Tale şi voi cugeta la minunile Tale.
Psa	118	28	Istovitu-s-a sufletul meu de supărare; întăreşte-mă întru cuvintele Tale.
Psa	118	29	Depărtează de la mine calea nedreptăţii şi cu legea Ta mă miluieşte.
Psa	118	30	Calea adevărului am ales şi judecăţile Tale nu le-am uitat.
Psa	118	31	Lipitu-m-am de mărturiile Tale, Doamne, să nu mă ruşinezi.
Psa	118	32	Pe calea poruncilor Tale am alergat când ai lărgit inima mea.
Psa	118	33	Lege pune mie, Doamne, calea îndreptărilor Tale şi o voi păzi pururea.
Psa	118	34	Înţelepţeşte-mă şi voi căuta legea Ta şi o voi păzi cu toată inima mea.
Psa	118	35	Povăţuieşte-mă pe cărarea poruncilor Tale, că aceasta am voit.
Psa	118	36	Pleacă inima mea la mărturiile Tale şi nu la lăcomie.
Psa	118	37	Întoarce ochii mei ca să nu vadă deşertăciunea; în calea Ta viază-mă.
Psa	118	38	Împlineşte robului Tău cuvântul Tău, care este pentru cei ce se tem de Tine.
Psa	118	39	Îndepărtează ocara, de care mă tem, căci judecăţile Tale sunt bune.
Psa	118	40	Iată, am dorit poruncile Tale; întru dreptatea Ta viază-mă.
Psa	118	41	Să vină peste mine mila Ta, Doamne, mântuirea Ta, după cuvântul Tău,
Psa	118	42	Şi voi răspunde cuvânt celor ce mă ocărăsc, că am nădăjduit în cuvintele Tale.
Psa	118	43	Să nu îndepărtezi din gura mea cuvântul adevărului, până în sfârşit, că întru judecăţile Tale am nădăjduit,
Psa	118	44	Şi voi păzi legea Ta pururea, în veac şi în veacul veacului.
Psa	118	45	Am umblat întru lărgime, că poruncile Tale am căutat.
Psa	118	46	Am vorbit despre mărturiile Tale, înaintea împăraţilor, şi nu m-am ruşinat.
Psa	118	47	Am cugetat la poruncile Tale pe care le-am iubit foarte.
Psa	118	48	Am ridicat mâinile mele la poruncile Tale, pe care le-am iubit şi am cugetat la îndreptările Tale.
Psa	118	49	Adu-Ţi aminte de cuvântul Tău, către robul Tău, întru care mi-ai dat nădejde.
Psa	118	50	Aceasta m-a mângâiat întru smerenia mea, că cuvântul Tău m-a viat.
Psa	118	51	Cei mândri m-au batjocorit peste măsură, dar de la legea Ta nu m-am abătut.
Psa	118	52	Adusu-mi-am aminte de judecăţile Tale cele din veac, Doamne, şi m-am mângâiat.
Psa	118	53	Mâhnire m-a cuprins din pricina păcătoşilor, care părăsesc legea Ta.
Psa	118	54	Cântate erau de mine îndreptările Tale, în locul pribegiei mele.
Psa	118	55	Adusu-mi-am aminte de numele Tău, Doamne, şi am păzit legea Ta.
Psa	118	56	Aceasta s-a făcut mie, că îndreptările Tale am căutat.
Psa	118	57	Partea mea eşti, Doamne, zis-am să păzesc legea Ta.
Psa	118	58	Rugatu-m-am feţei Tale, din toată inima mea, miluieşte-mă după cuvântul Tău.
Psa	118	59	Cugetat-am la căile Tale şi am întors picioarele mele la mărturiile Tale.
Psa	118	60	Gata am fost şi nu m-am tulburat să păzesc poruncile Tale.
Psa	118	61	Funiile păcătoşilor s-au înfăşurat împrejurul meu, dar legea Ta n-am uitat.
Psa	118	62	La miezul nopţii m-am sculat ca să Te laud pe Tine, pentru judecăţile dreptăţii Tale.
Psa	118	63	Părtaş sunt cu toţi cei ce se tem de Tine şi păzesc poruncile Tale.
Psa	118	64	De mila Ta, Doamne, este plin pământul; îndreptările Tale mă învaţă.
Psa	118	65	Bunătate ai făcut cu robul Tău, Doamne, după cuvântul Tău.
Psa	118	66	Învaţă-mă bunătatea, învăţătura şi cunoştinţa, că în poruncile Tale am crezut.
Psa	118	67	Mai înainte de a fi umilit, am greşit; pentru aceasta cuvântul Tău am păzit.
Psa	118	68	Bun eşti Tu, Doamne, şi întru bunătatea Ta, învaţă-mă îndreptările Tale.
Psa	118	69	Înmulţitu-s-a asupra mea nedreptatea celor mândri, iar eu cu toată inima mea voi cerceta poruncile Tale.
Psa	118	70	Închegatu-s-a ca grăsimea inima lor, iar eu cu legea Ta m-am desfătat.
Psa	118	71	Bine este mie că m-ai smerit, ca să învăţ îndreptările Tale.
Psa	118	72	Bună-mi este mie legea gurii Tale, mai mult decât mii de comori de aur şi argint.
Psa	118	73	Mâinile Tale m-au făcut şi m-au zidit, înţelepţeşte-mă şi voi învăţa poruncile Tale.
Psa	118	74	Cei ce se tem de Tine mă vor vedea şi se vor veseli, că în cuvintele Tale am nădăjduit.
Psa	118	75	Cunoscut-am, Doamne, că drepte sunt judecăţile Tale şi întru adevăr m-ai smerit.
Psa	118	76	Facă-se dar, mila Ta, ca să mă mângâie, după cuvântul Tău, către robul Tău.
Psa	118	77	Să vină peste mine îndurările Tale şi voi trăi, că legea Ta cugetarea mea este.
Psa	118	78	Să se ruşineze cei mândri, că pe nedrept m-au nedreptăţit; iar eu voi cugeta la poruncile Tale.
Psa	118	79	Să se întoarcă spre mine cei ce se tem de Tine şi cei ce cunosc mărturiile Tale.
Psa	118	80	Să fie inima mea fără prihană întru îndreptările Tale, ca să nu mă ruşinez.
Psa	118	81	Se topeşte sufletul meu după mântuirea Ta; în cuvântul Tău am nădăjduit.
Psa	118	82	Sfârşitu-s-au ochii mei după cuvântul Tău, zicând: «Când mă vei mângâia?».
Psa	118	83	Că m-am făcut ca un foale la fum, dar îndreptările Tale nu le-am uitat.
Psa	118	84	Câte sunt zilele robului Tău? Când vei judeca pe cei ce mă prigonesc?
Psa	118	85	Spusu-mi-au călcătorii de lege deşertăciuni, dar nu sunt ca legea Ta, Doamne.
Psa	118	86	Toate poruncile Tale sunt adevăr; pe nedrept m-au prigonit. Ajută-mă!
Psa	118	87	Puţin a fost de nu m-am sfârşit pe pământ, dar eu n-am părăsit poruncile Tale.
Psa	118	88	După mila Ta viază-mă şi voi păzi mărturiile gurii mele.
Psa	118	89	În veac, Doamne, cuvântul Tău rămâne în Cer;
Psa	118	90	În neam şi în neam adevărul Tău. Întemeiat-ai pământul şi rămâne.
Psa	118	91	După rânduiala Ta rămâne ziua, că toate sunt slujitoare Ție.
Psa	118	92	De n-ar fi fost legea Ta gândirea mea, atunci aş fi pierit intru necazul meu.
Psa	118	93	În veac nu voi uita îndreptările Tale, că într-însele m-ai viat, Doamne.
Psa	118	94	Al Tău sunt eu, mântuieşte-mă, că îndreptările Tale am căutat.
Psa	118	95	Pe mine m-au aşteptat păcătoşii ca să mă piardă. Mărturiile Tale am priceput.
Psa	118	96	La tot lucrul desăvârşit am văzut sfârşit, dar porunca Ta este fără de sfârşit.
Psa	118	97	Că am iubit legea Ta, Doamne, ea toată ziua cugetarea mea este.
Psa	118	98	Mai mult decât pe vrăjmaşii mei mai înţelepţit cu porunca Ta, că în veac a mea este.
Psa	118	99	Mai mult decât învăţătorii mei am priceput, că la mărturiile Tale gândirea mea este.
Psa	118	100	Mai mult decât bătrânii am înţeles, că poruncile Tale am căutat.
Psa	118	101	De la toată calea cea rea mi-am oprit picioarele mele, ca să păzesc cuvintele Tale.
Psa	118	102	De la judecăţile Tale nu m-am abătut, că Tu ai pus mie lege.
Psa	118	103	Cât sunt de dulci limbii mele, cuvintele Tale, mai mult decât mierea, în gura mea!
Psa	118	104	Din poruncile Tale m-am făcut priceput; pentru aceasta am urât toată calea nedreptăţii.
Psa	118	105	Făclie picioarelor mele este legea Ta şi lumină cărărilor mele.
Psa	118	106	Juratu-m-am şi m-am hotărât să păzesc judecăţile dreptăţii Tale.
Psa	118	107	Umilit am fost până în sfârşit: Doamne, viază-mă, după cuvântul Tău.
Psa	118	108	Cele de bunăvoie ale gurii mele binevoieşte-le Doamne, şi judecăţile Tale mă învaţă.
Psa	118	109	Sufletul meu în mâinile Tale este pururea şi legea Ta n-am uitat.
Psa	118	110	Pusu-mi-au păcătoşii cursă mie, dar de la poruncile Tale n-am rătăcit.
Psa	118	111	Moştenit-am mărturiile Tale în veac, că bucurie inimii mele sunt ele.
Psa	118	112	Plecat-am inima mea ca să fac îndreptările Tale în veac spre răsplătire.
Psa	118	113	Pe călcătorii de lege am urât şi legea Ta am iubit.
Psa	118	114	Ajutorul meu şi sprijinitorul meu eşti Tu, în cuvântul Tău am nădăjduit.
Psa	118	115	Depărtaţi-vă de la mine cei ce vicleniţi şi voi cerceta poruncile Dumnezeului meu.
Psa	118	116	Apără-mă, după cuvântul Tău, şi mă viază şi să nu-mi dai de ruşine aşteptarea mea.
Psa	118	117	Ajută-mă şi mă voi mântui şi voi cugeta la îndreptările Tale, pururea.
Psa	118	118	Defăimat-ai pe toţi cei ce se depărtează de la îndreptările Tale, pentru că nedrept este gândul lor.
Psa	118	119	Socotit-am călcători de lege pe toţi păcătoşii pământului; pentru aceasta am iubit mărturiile Tale, pururea.
Psa	118	120	Străpunge cu frica Ta trupul meu, că de judecăţile Tale m-am temut.
Psa	118	121	Făcut-am judecată şi dreptate; nu mă da pe mâna celor ce-mi fac strâmbătate.
Psa	118	122	Primeşte pe robul Tău în bunătate, ca să nu mă clevetească cei mândri.
Psa	118	123	Sfârşitu-sau ochii mei după mântuirea Ta şi după cuvântul dreptăţii Tale.
Psa	118	124	Fă cu robul Tău, după mila Ta, şi îndreptările Tale mă învaţă.
Psa	118	125	Robul Tău sunt eu; înţelepţeşte-mă şi voi cunoaşte mărturiile Tale.
Psa	118	126	Vremea este să lucreze Domnul, că oamenii au stricat legea Ta.
Psa	118	127	Pentru aceasta am iubit poruncile Tale, mai mult decât aurul şi topazul.
Psa	118	128	Pentru aceasta spre toate poruncile Tale m-am îndreptat, toată calea nedreaptă am urât.
Psa	118	129	Minunate sunt mărturiile Tale, pentru aceasta le-a cercetat pe ele sufletul meu.
Psa	118	130	Arătarea cuvintelor Tale luminează şi înţelepţeşte pe prunci.
Psa	118	131	Gura mea am deschis şi am aflat, că de poruncile Tale am dorit.
Psa	118	132	Caută spre mine şi mă miluieşte, după judecata Ta, faţă de cei ce iubesc numele Tău.
Psa	118	133	Paşii mei îndreptează-i după cuvântul Tău, şi să nu mă stăpânească nicio fărădelege.
Psa	118	134	Izbăveşte-mă de clevetirea oamenilor şi voi păzi poruncile Tale.
Psa	118	135	Faţa Ta arat-o robului Tău şi mă învaţă poruncile Tale.
Psa	118	136	Izvoare de apă s-au coborât din ochii mei, pentru că n-am păzit legea Ta.
Psa	118	137	Drept eşti, Doamne, şi drepte sunt judecăţile Tale.
Psa	118	138	Poruncit-ai cu dreptate mărturiile Tale şi cu tot adevărul.
Psa	118	139	Topitu-m-a râvna casei Tale, că au uitat cuvintele Tale vrăjmaşii mei.
Psa	118	140	Lămurit cu foc este cuvântul Tău foarte şi robul Tău l-a iubit pe el.
Psa	118	141	Tânăr sunt eu şi defăimat, dar îndreptările Tale nu le-am uitat.
Psa	118	142	Dreptatea Ta este dreptate în veac şi legea Ta adevărul.
Psa	118	143	Necazuri şi nevoi au dat peste mine, dar poruncile Tale sunt gândirea mea.
Psa	118	144	Drepte sunt mărturiile Tale, în veac; înţelepţeşte-mă şi voi fi viu.
Psa	118	145	Strigat-am cu toată inima mea: Auzi-mă, Doamne! Îndreptările Tale voi căuta.
Psa	118	146	Strigat-am către Tine, mântuieşte-mă, şi voi păzi mărturiile Tale.
Psa	118	147	Din zori m-am sculat şi am strigat; întru cuvintele Tale am nădăjduit.
Psa	118	148	Deschis-am ochii mei dis-de-dimineaţă, ca să cuget la cuvintele Tale.
Psa	118	149	Glasul meu auzi-l, Doamne, după mila Ta; după judecata Ta mă viază.
Psa	118	150	Apropiatu-s-au cei ce mă prigonesc cu fărădelege, dar de la legea Ta s-au îndepărtat.
Psa	118	151	Aproape eşti Tu, Doamne, şi toate poruncile Tale sunt adevărul.
Psa	118	152	Din început am cunoscut, din mărturiile Tale, că în veac le-ai întemeiat pe ele.
Psa	118	153	Vezi smerenia mea şi mă scoate, că legea Ta n-am uitat.
Psa	118	154	Judecă pricina mea şi mă izbăveşte; după cuvântul Tău, fă-mă viu.
Psa	118	155	Departe de păcătoşi este mântuirea, că îndreptările Tale n-au căutat.
Psa	118	156	Îndurările Tale multe sunt Doamne; după judecata Ta mă viază.
Psa	118	157	Mulţi sunt cei ce mă prigonesc şi mă necăjesc, dar de la mărturiile Tale nu m-am abătut.
Psa	118	158	Văzut-am pe cei nepricepuţi şi mă sfârşeam, că n-au păzit cuvintele Tale.
Psa	118	159	Vezi că poruncile Tale am iubit, Doamne; întru mila Ta mă viază.
Psa	118	160	Începutul cuvintelor Tale este adevărul şi veşnice toate judecăţile dreptăţii Tale.
Psa	118	161	Căpeteniile m-au prigonit în zadar; iar de cuvintele Tale s-a înfricoşat inima mea.
Psa	118	162	Bucura-mă-voi de cuvintele Tale, ca cel ce a aflat comoară mare.
Psa	118	163	Nedreptatea am urât şi am dispreţuit, iar legea Ta am iubit.
Psa	118	164	De şapte ori pe zi Te-am lăudat pentru judecăţile dreptăţii Tale.
Psa	118	165	Pace multă au cei ce iubesc legea Ta şi nu se smintesc.
Psa	118	166	Aşteptat-am mântuirea Ta, Doamne, şi poruncile Tale am iubit.
Psa	118	167	Păzit-a sufletul meu mărturiile Tale şi le-a iubit foarte.
Psa	118	168	Păzit-am poruncile Tale şi mărturiile Tale, că toate căile mele înaintea Ta sunt, Doamne.
Psa	118	169	Să se apropie rugăciunea mea înaintea Ta, Doamne; după cuvântul Tău mă înţelepţeşte.
Psa	118	170	Să ajungă cererea mea înaintea Ta, Doamne; după cuvântul Tău mă izbăveşte.
Psa	118	171	Să răspândească buzele mele laudă, că m-ai învăţat îndreptările Tale.
Psa	118	172	Rosti-va limba mea cuvintele Tale, că toate poruncile Tale sunt drepte.
Psa	118	173	Mâna Ta să mă izbăvească, că poruncile Tale am ales.
Psa	118	174	Dorit-am mântuirea Ta, Doamne, şi legea Ta cugetarea mea este.
Psa	118	175	Viu va fi sufletul meu şi Te va lăuda şi judecăţile Tale îmi vor ajuta mie.
Psa	118	176	Rătăcit-am ca o oaie pierdută; caută pe robul Tău, că poruncile Tale nu le-am uitat.
Psa	119	1	Către Domnul am strigat când m-am necăjit şi m-a auzit.
Psa	119	2	Doamne, izbăveşte sufletul meu de buzele nedrepte şi de limba vicleană.
Psa	119	3	Ce se va da ţie şi ce vei câştiga de la limba vicleană?
Psa	119	4	Săgeţi ascuţite cu cărbuni aprinşi trase de Cel puternic.
Psa	119	5	Vai mie, că pribegia mea s-a prelungit, că locuiesc în corturile lui Chedar!
Psa	119	6	Mult a pribegit sufletul meu.
Psa	119	7	Cu cei ce urau pacea, făcător de pace eram; când grăiam lor, se luptau cu mine în zadar.
Psa	120	1	Ridicat-am ochii mei la munţi, de unde va veni ajutorul meu.
Psa	120	2	Ajutorul meu de la Domnul, Cel ce a făcut cerul şi pământul.
Psa	120	3	Nu va lăsa să se clatine piciorul tău, nici nu va dormita Cel ce păzeşte.
Psa	120	4	Iată, nu va dormita, nici nu va adormi Cel ce păzeşte pe Israel.
Psa	120	5	Domnul te va păzi pe tine, Domnul este acoperământul tău, de-a dreapta ta.
Psa	120	6	Ziua soarele nu te va arde, nici luna noaptea.
Psa	120	7	Domnul te va păzi pe tine de tot răul; păzi-va sufletul tău.
Psa	120	8	Domnul va păzi intrarea ta și ieşirea ta de acum şi până în veac.
Psa	121	1	Veselitu-m-am de cei ce mi-au zis mie: «În casa Domnului vom merge!».
Psa	121	2	Stăteau picioarele noastre în curţile tale, Ierusalime!
Psa	121	3	Ierusalimul, cel ce este zidit ca o cetate, ale cărei porţi sunt strâns-unite.
Psa	121	4	Că acolo s-au suit seminţiile, seminţiile Domnului, după legea lui Israel, ca să laude numele Domnului.
Psa	121	5	Că acolo s-au aşezat scaunele la judecată, scaunele pentru casa lui David.
Psa	121	6	Rugaţi-vă pentru pacea Ierusalimului şi pentru îndestularea celor ce te iubesc pe tine.
Psa	121	7	Să fie pace în întăriturile tale şi îndestulare în turnurile tale.
Psa	121	8	Pentru fraţii mei şi pentru vecinii mei grăiam despre tine pace.
Psa	121	9	Pentru casa Domnului Dumnezeului nostru am dorit cele bune ţie.
Psa	122	1	Către Tine, Cel ce locuieşti în Cer, am ridicat ochii mei.
Psa	122	2	Iată, precum sunt ochii robilor la mâinile stăpânilor lor, precum sunt ochii slujnicei la mâinile stăpânei sale, aşa sunt ochii noştri către Domnul Dumnezeul nostru, până ce Se va milostivi spre noi.
Psa	122	3	Miluieşte-ne pe noi, Doamne, miluieşte-ne pe noi, că mult ne-am săturat de defăimare,
Psa	122	4	Că prea mult s-a săturat sufletul nostru de ocara celor îndestulaţi şi de defăimarea celor mândri.
Psa	123	1	De n-ar fi fost Domnul cu noi, să spună Israel!
Psa	123	2	De n-ar fi fost Domnul cu noi, când s-au ridicat oamenii împotriva noastră,
Psa	123	3	De vii ne-ar fi înghiţit pe noi, când s-a aprins mânia lor împotriva noastră.
Psa	123	4	Apa ne-ar fi înecat pe noi, şuvoi ar fi trecut peste sufletul nostru.
Psa	123	5	Atunci ar fi trecut peste sufletul nostru valuri înspăimântătoare.
Psa	123	6	Binecuvântat este Domnul, Care nu ne-a dat pe noi spre vânare dinţilor lor.
Psa	123	7	Sufletul nostru a scăpat ca o pasăre din cursa vânătorilor; cursa s-a sfărâmat şi noi ne-am izbăvit.
Psa	123	8	Ajutorul nostru este în numele Domnului, Cel ce a făcut cerul şi pământul.
Psa	124	1	Cei ce se încred în Domnul sunt ca muntele Sionului; nu se va clătina în veac cel ce locuieşte în Ierusalim.
Psa	124	2	Munţi sunt împrejurul lui şi Domnul împrejurul poporului Său, de acum şi până în veac.
Psa	124	3	Că nu va lăsa Domnul toiagul păcătoşilor peste soarta drepţilor, ca să nu-şi întindă drepţii întru fărădelegi mâinile lor.
Psa	124	4	Fă bine, Doamne, celor buni şi celor drepţi cu inima;
Psa	124	5	Iar pe cei ce se abat pe căi nedrepte, Domnul îi va duce cu cei ce lucrează fărădelegea. Pace peste Israel!
Psa	125	1	Când a întors Domnul robia Sionului ne-am umplut de mângâiere.
Psa	125	2	Atunci s-a umplut de bucurie gura noastră şi limba noastră de veselie; atunci se zicea între neamuri: «Mari lucruri a făcut Domnul cu ei!».
Psa	125	3	Mari lucruri a făcut Domnul cu noi: ne-a umplut de bucurie.
Psa	125	4	Întoarce, Doamne, robia noastră, cum întorci pâraiele spre miazăzi.
Psa	125	5	Cei ce seamănă cu lacrimi, cu bucurie vor secera.
Psa	125	6	Mergând mergeau şi plângeau, aruncând seminţele lor, dar venind vor veni cu bucurie, ridicând snopii lor.
Psa	126	1	De n-ar zidi Domnul casa, în zadar s-ar osteni cei ce o zidesc; de n-ar păzi Domnul cetatea, în zadar ar priveghea cel ce o păzeşte.
Psa	126	2	În zadar vă sculaţi dis-de-dimineaţă, în zadar vă culcaţi târziu, voi care mâncaţi pâinea durerii, dacă nu v-ar da Domnul somn, iubiţi ai Săi.
Psa	126	3	Iată, fiii sunt moştenirea Domnului, răsplata rodului pântecelui.
Psa	126	4	Precum sunt săgeţile în mâna celui viteaz, aşa sunt copiii părinţilor tineri.
Psa	126	5	Fericit este omul care-şi va umple casa de copii; nu se va ruşina când va grăi cu vrăjmaşii săi în poartă.
Psa	127	1	Fericiţi toţi cei ce se tem de Domnul, care umblă în căile Lui.
Psa	127	2	Rodul muncii mâinilor tale vei mânca. Fericit eşti; bine-ţi va fi!
Psa	127	3	Femeia ta ca o vie roditoare, în laturile casei tale; fiii tăi ca nişte vlăstare tinere de măslin, împrejurul mesei tale.
Psa	127	4	Iată, aşa se va binecuvânta omul, cel ce se teme de Domnul.
Psa	127	5	Te va binecuvânta Domnul din Sion şi vei vedea bunătăţile Ierusalimului în toate zilele vieţii tale.
Psa	127	6	Şi vei vedea pe fiii fiilor tăi. Pace peste Israel!
Psa	128	1	De multe ori s-au luptat cu mine din tinereţile mele, să spună Israel!
Psa	128	2	De multe ori s-au luptat cu mine, din tinereţile mele şi nu m-au biruit.
Psa	128	3	Spatele mi-au lovit păcătoşii, întins-au nelegiuirea lor;
Psa	128	4	Dar Domnul Cel drept a tăiat grumajii păcătoşilor.
Psa	128	5	Să se ruşineze şi să se întoarcă înapoi toţi cei ce urăsc Sionul.
Psa	128	6	Facă-se ca iarba de pe acoperişuri, care mai înainte de a fi smulsă, s-a uscat,
Psa	128	7	Din care nu şi-a umplut mâna lui secerătorul şi sânul său, cel ce adună snopii,
Psa	128	8	Şi trecătorii nu vor zice: «Binecuvântarea Domnului fie peste voi!» sau: «Vă binecuvântăm în numele Domnului!».
Psa	129	1	Dintru adâncuri am strigat către Tine, Doamne! Doamne, auzi glasul meu!
Psa	129	2	Fie urechile Tale cu luare-aminte la glasul rugăciunii mele.
Psa	129	3	De Te vei uita la fărădelegi, Doamne, Doamne, cine va suferi?
Psa	129	4	Că la Tine este milostivirea.
Psa	129	5	Pentru numele Tău, Te-am aşteptat, Doamne; aşteptat-a sufletul meu spre cuvântul Tău,
Psa	129	6	Nădăjduit-a sufletul meu în Domnul, din straja dimineţii până în noapte. Din straja dimineţii să nădăjduiască Israel spre Domnul.
Psa	129	7	Că la Domnul este mila şi multă mântuire la El
Psa	129	8	Şi El va izbăvi pe Israel din toate fărădelegile lui.
Psa	130	1	Doamne, nu s-a mândrit inima mea, nici nu s-au înălţat ochii mei, nici n-am umblat după lucruri mari, nici după lucruri mai presus de mine,
Psa	130	2	Dimpotrivă, mi-am smerit şi mi-am domolit sufletul meu, ca un prunc înţărcat de mama lui, ca răsplată a sufletului meu.
Psa	130	3	Să nădăjduiască Israel în Domnul, de acum şi până în veac!
Psa	131	1	Adu-Ți aminte, Doamne, de David şi de toate blândeţile lui.
Psa	131	2	Cum s-a jurat Domnului şi a făgăduit Dumnezeului lui Iacov:
Psa	131	3	Nu voi intra în locaşul casei mele, nu mă voi sui pe patul meu de odihnă,
Psa	131	4	Nu voi da somn ochilor mei şi genelor mele dormitare şi odihnă tâmplelor mele,
Psa	131	5	Până ce nu voi afla loc Domnului, locaş Dumnezeului lui Iacov.
Psa	131	6	Iată am auzit de chivotul legii; în Efrata l-am găsit, în ţarina lui Iaar.
Psa	131	7	Intra-vom în locaşurile Lui, închina-ne-vom la locul unde au stat picioarele Lui.
Psa	131	8	Scoală-Te, Doamne, întru odihna Ta, Tu şi chivotul sfinţirii Tale.
Psa	131	9	Preoţii Tăi se vor îmbrăca cu dreptate şi cuvioşii Tăi se vor bucura.
Psa	131	10	Din pricina lui David, robul Tău, să nu întorci faţa unsului Tău.
Psa	131	11	Juratu-S-a Domnul lui David adevărul şi nu-l va lepăda: «Din rodul pântecelui tău voi pune pe scaunul tău,
Psa	131	12	De vor păzi fiii tăi legământul Meu şi mărturiile acestea ale Mele, în care îi voi învăţa pe ei şi fiii lor vor şedea până în veac pe scaunul tău».
Psa	131	13	Că a ales Domnul Sionul şi l-a ales ca locuinţă Lui.
Psa	131	14	«Aceasta este odihna Mea în veacul veacului. Aici voi locui, că l-am ales pe el.
Psa	131	15	Roadele lui le voi binecuvânta foarte; pe săracii lui îi voi sătura cu pâine.
Psa	131	16	Pe preoţii lui îi voi îmbrăca cu izbăvire şi cuvioşii lui cu bucurie se vor bucura.
Psa	131	17	Acolo voi face să răsară puterea lui David, gătit-am făclie unsului Meu.
Psa	131	18	Pe vrăjmaşii lui îi voi îmbrăca cu ruşine, iar pe dânsul va înflori sfinţenia Mea».
Psa	132	1	Iată acum ce este bun şi ce este frumos, decât numai a locui fraţii împreună!
Psa	132	2	Aceasta este ca mirul pe cap, care se coboară pe barbă, pe barba lui Aaron, care se coboară pe marginea veşmintelor lui.
Psa	132	3	Aceasta este ca roua Ermonului, ce se coboară pe munţii Sionului; că unde este unire acolo a poruncit Domnul binecuvântarea şi viaţa până în veac.
Psa	133	1	Iată acum binecuvântaţi pe Domnul toate slugile Domnului, care staţi în casa Domnului, în curţile casei Dumnezeului nostru.
Psa	133	2	Noaptea ridicaţi mâinile voastre spre cele sfinte şi binecuvântaţi pe Domnul.
Psa	133	3	Te va binecuvânta Domnul din Sion, Cel ce a făcut cerul şi pământul.
Psa	134	1	Lăudaţi numele Domnului, lăudaţi, slugi, pe Domnul,
Psa	134	2	Cei ce staţi în casa Domnului, în curţile Dumnezeului nostru.
Psa	134	3	Lăudaţi pe Domnul, că este bun Domnul; cântaţi numele Lui, că este bun.
Psa	134	4	Că pe Iacov şi l-a ales Domnul, pe Israel spre moştenire Lui.
Psa	134	5	Că eu am cunoscut că este mare Domnul şi Domnul nostru peste toţi dumnezeii.
Psa	134	6	Toate câte a vrut Domnul a făcut în cer şi pe pământ, în mări şi în toate adâncurile.
Psa	134	7	A ridicat nori de la marginea pământului; fulgerele spre ploaie le-a făcut; El scoate vânturile din vistieriile Sale.
Psa	134	8	El a bătut pe cei întâi-născuţi ai Egiptului, de la om până la dobitoc.
Psa	134	9	Trimis-a semne şi minuni în mijlocul tău, Egipte, lui Faraon şi tuturor robilor lui.
Psa	134	10	El a bătut neamuri multe şi a ucis împăraţi puternici:
Psa	134	11	Pe Sihon, împăratul Amoreilor, şi pe Og, împăratul Vasanului, şi toate stăpânirile Canaanului.
Psa	134	12	Şi a dat pământul lor moştenire, moştenire lui Israel, poporului Său.
Psa	134	13	Doamne, numele Tău este în veac şi, pomenirea Ta în neam şi în neam.
Psa	134	14	Că va judeca Domnul pe poporul Său şi de slugile Sale se va milostivi.
Psa	134	15	Idolii neamurilor sunt argint şi aur, lucruri făcute de mâini omeneşti.
Psa	134	16	Gură au şi nu vor grăi, ochi au şi nu vor vedea.
Psa	134	17	Urechi au şi nu vor auzi, că nu este duh în gura lor.
Psa	134	18	Asemenea lor să fie toţi cei care ii fac pe ei şi toţi cei ce se încred în ei.
Psa	134	19	Casa lui Israel, binecuvântaţi pe Domnul; casa lui Aaron, binecuvântaţi pe Domnul;
Psa	134	20	Casa lui Levi, binecuvântaţi pe Domnul; cei ce vă temeţi de Domnul, binecuvântaţi pe Domnul.
Psa	134	21	Binecuvântat este Domnul din Sion, Cel ce locuieşte în Ierusalim.
Psa	135	1	Lăudaţi pe Domnul că este bun, că în veac este mila Lui.
Psa	135	2	Lăudaţi pe Dumnezeul dumnezeilor, că în veac este mila Lui.
Psa	135	3	Lăudaţi pe Domnul domnilor, că în veac este mila Lui.
Psa	135	4	Singurul Care face minuni mari, că în veac este mila Lui.
Psa	135	5	Cel ce a făcut cerul cu pricepere, că în veac este mila Lui.
Psa	135	6	Cel ce a întărit pământul pe ape, că în veac este mila Lui.
Psa	135	7	Cel ce a făcut luminătorii cei mari, că în veac este mila Lui.
Psa	135	8	Soarele spre stăpânirea zilei, că în veac este mila Lui.
Psa	135	9	Luna şi stelele spre stăpânirea nopţii, că în veac este mila Lui.
Psa	135	10	Cel ce a bătut Egiptul cu cei întâi-născuţi ai lor, că în veac este mila Lui.
Psa	135	11	Şi a scos pe Israel din mijlocul lor, că în veac este mila Lui.
Psa	135	12	Cu mână tare şi cu braţ înalt, că în veac este mila Lui.
Psa	135	13	Cel ce a despărţit Marea Roşie în două; că în veac este mila Lui.
Psa	135	14	Şi a trecut pe Israel prin mijlocul ei, că în veac este mila Lui.
Psa	135	15	Şi a răsturnat pe Faraon şi oştirea lui în Marea Roşie, că în veac este mila Lui.
Psa	135	16	Cel ce a trecut pe poporul Lui prin pustiu, că în veac este mila Lui.
Psa	135	17	Cel ce a bătut împăraţi mari, că în veac este mila Lui.
Psa	135	18	Cel ce a omorât împăraţi tari, că în veac este mila Lui.
Psa	135	19	Pe Sihon, împăratul Amoreilor, că în veac este mila Lui.
Psa	135	20	Şi pe Og, împăratul Vasanului, că în veac este mila Lui.
Psa	135	21	Şi le-a dat pământul lor moştenire, că în veac este mila Lui.
Psa	135	22	Moştenire lui Israel, robul Lui, că în veac este mila Lui.
Psa	135	23	Că în smerenia noastră şi-a adus aminte de noi Domnul, că în veac este mila Lui.
Psa	135	24	Şi ne-a izbăvit pe noi de vrăjmaşii noştri, că în veac este mila Lui.
Psa	135	25	Cel ce dă hrană la tot trupul, că în veac este mila Lui.
Psa	135	26	Lăudaţi pe Dumnezeul cerului, că în veac este mila Lui.
Psa	136	1	La râul Babilonului, acolo am şezut şi am plâns când ne-am adus aminte de Sion.
Psa	136	2	În sălcii, în mijlocul lor, am atârnat harpele noastre.
Psa	136	3	Că acolo cei ce ne-au robit pe noi ne-au cerut nouă cântare, zicând: «Cântaţi-ne nouă din cântările Sionului!».
Psa	136	4	Cum să cântăm cântarea Domnului în pământ străin?
Psa	136	5	De te voi uita, Ierusalime, uitată să fie dreapta mea!
Psa	136	6	Să se lipească limba mea de grumazul meu, de nu-mi voi aduce aminte de tine, de nu voi pune înainte Ierusalimul, ca început al bucuriei mele.
Psa	136	7	Adu-Ți aminte, Doamne, de fiii lui Edom, în ziua dărâmării Ierusalimului, când ziceau: «Stricaţi-l, stricaţi-l până la temeliile lui!».
Psa	136	8	Fiica Babilonului, ticăloasa! Fericit este cel ce-ţi va răsplăti ţie fapta ta pe care ai făcut-o nouă.
Psa	136	9	Fericit este cel ce va apuca şi va lovi pruncii tăi de piatră.
Psa	137	1	Lăuda-Te-voi, Doamne, cu toată inima mea, că ai auzit cuvintele gurii mele şi înaintea îngerilor Îţi voi cânta.
Psa	137	2	Închina-mă-voi în locaşul Tău cel sfânt şi voi lăuda numele Tău, pentru mila Ta şi adevărul Tău; că ai mărit peste tot numele cel sfânt al Tău.
Psa	137	3	În orice zi Te voi chema, degrabă mă auzi! Sporeşte în sufletul meu puterea.
Psa	137	4	Să Te laude pe Tine, Doamne, toţi împăraţii pământului, când vor auzi toate graiurile gurii Tale,
Psa	137	5	Şi să cânte în căile Domnului, că mare este slava Domnului.
Psa	137	6	Că înalt este Domnul şi spre cele smerite priveşte şi pe cele înalte de departe le cunoaşte.
Psa	137	7	De ajung la necaz, viază-mă! Împotriva vrăjmaşilor mei ai întins mâna Ta şi m-a izbăvit dreapta Ta.
Psa	137	8	Domnul le va plăti lor pentru mine. Doamne, mila Ta este în veac, lucrurile mâinilor Tale nu le trece cu vederea.
Psa	138	1	Doamne, cercetatu-m-ai şi m-ai cunoscut.
Psa	138	2	Tu ai cunoscut şederea mea şi scularea mea; Tu ai priceput gândurile mele de departe.
Psa	138	3	Cărarea mea şi firul vieţii mele Tu le-ai cercetat şi toate căile mele mai dinainte le-ai văzut.
Psa	138	4	Că încă nu este cuvânt pe limba mea
Psa	138	5	Şi iată, Doamne, Tu le-ai cunoscut pe toate şi pe cele din urmă şi pe cele de demult; Tu m-ai zidit şi ai pus peste mine mâna Ta.
Psa	138	6	Minunată este ştiinţa Ta, mai presus de mine; este înaltă şi n-o pot ajunge.
Psa	138	7	Unde mă voi duce de la Duhul Tău şi de la faţa Ta unde voi fugi?
Psa	138	8	De mă voi sui în Cer, Tu acolo eşti. De mă voi coborî în iad, de faţă eşti.
Psa	138	9	De voi lua aripile mele de dimineaţă şi de mă voi aşeza la marginile mării
Psa	138	10	Şi acolo mâna Ta mă va povăţui şi mă va ţine dreapta Ta.
Psa	138	11	Şi am zis: «Poate întunericul mă va acoperi şi se va face noapte lumina dimprejurul meu».
Psa	138	12	Dar întunericul nu este întuneric la Tine şi noaptea ca ziua va lumina. Cum este întunericul ei, aşa este şi lumina ei.
Psa	138	13	Că Tu ai zidit rărunchii mei, Doamne, Tu m-ai alcătuit în pântecele maicii mele.
Psa	138	14	Te voi lăuda, că sunt o făptură aşa de minunată. Minunate sunt lucrurile Tale şi sufletul meu le cunoaşte foarte.
Psa	138	15	Nu sunt ascunse de Tine oasele mele, pe care le-ai făcut întru ascuns, nici fiinţa mea pe care ai urzit-o ca în cele mai de jos ale pământului.
Psa	138	16	Cele nelucrate ale mele le-au cunoscut ochii Tăi şi în cartea Ta toate se vor scrie; zi de zi se vor săvârşi şi niciuna din ele nu va fi nescrisă.
Psa	138	17	Iar eu am cinstit foarte pe prietenii Tăi, Dumnezeule, şi foarte s-a întărit stăpânirea lor.
Psa	138	18	Şi-i voi număra pe ei, şi mai mult decât nisipul se vor înmulţi. M-am sculat şi încă sunt cu Tine.
Psa	138	19	O, de ai ucide pe păcătoşi, Dumnezeule! Bărbaţi vărsători de sânge, depărtaţi-vă de la mine!
Psa	138	20	Aceştia Te grăiesc de rău, Doamne, şi vrăjmaşii Îţi hulesc numele.
Psa	138	21	Oare, nu pe cei ce Te urăsc pe Tine, Doamne, am urât şi asupra vrăjmaşilor Tăi m-am mâhnit?
Psa	138	22	Cu ură desăvârşită i-am urât pe ei şi mi s-au făcut duşmani.
Psa	138	23	Cercetează-mă, Doamne, şi cunoaşte inima mea; încearcă-mă şi cunoaşte cărările mele
Psa	138	24	Şi vezi de este calea fărădelegii în mine şi mă îndreptează pe calea cea veşnică.
Psa	139	1	Scoate-mă, Doamne, de la omul viclean şi de omul nedrept mă izbăveşte,
Psa	139	2	Care gândeau nedreptate în inimă, toată ziua îmi duceau război.
Psa	139	3	Ascuţit-au limba lor ca a şarpelui; venin de aspidă sub buzele lor.
Psa	139	4	Păzeşte-mă, Doamne, de mâna păcătosului; scoate-mă de la oamenii nedrepţi, care au gândit să împiedice paşii mei.
Psa	139	5	Pusu-mi-au cei mândri cursă mie şi funii; curse au întins picioarelor mele; pe cărare mi-au pus pietre de poticneală.
Psa	139	6	Zis-am Domnului: «Dumnezeul meu eşti Tu, ascultă, Doamne, glasul rugăciunii mele».
Psa	139	7	Doamne, Doamne, puterea mântuirii mele, umbrit-ai capul meu în zi de război.
Psa	139	8	Să nu mă dai pe mine, Doamne, din pricina poftei mele, pe mâna păcătosului; viclenit-au împotriva mea; să nu mă părăseşti, ca să nu se trufească.
Psa	139	9	Vârful laţului lor, osteneala buzelor lor să-i acopere pe ei!
Psa	139	10	Să cadă peste ei cărbuni aprinşi; în foc aruncă-i pe ei, în necazuri, pe care să nu le poată răbda.
Psa	139	11	Bărbatul limbut nu se va îndrepta pe pământ; pe omul nedrept răutatea îl va duce la pieire.
Psa	139	12	Ştiu că Domnul va face judecată celui sărac şi dreptate celor sărmani;
Psa	139	13	Iar drepţii vor lăuda numele Tău şi vor locui cei drepţi în faţa Ta.
Psa	140	1	Doamne, strigat-am către Tine, auzi-mă; ia aminte la glasul rugăciunii mele, când strig către Tine.
Psa	140	2	Să se îndrepteze rugăciunea mea ca tămâia înaintea Ta; ridicarea mâinilor mele, jertfă de seară.
Psa	140	3	Pune, Doamne, strajă gurii mele şi uşă de îngrădire, împrejurul buzelor mele.
Psa	140	4	Să nu abaţi inima mea spre cuvinte de vicleşug, ca să-mi dezvinovăţesc păcatele mele; iar cu oamenii cei care fac fărădelege, nu mă voi însoţi cu aleşii lor.
Psa	140	5	Certa-mă-va dreptul cu milă şi mă va mustra, iar untdelemnul păcătoşilor să nu ungă capul meu; că încă şi rugăciunea mea este împotriva vrerilor lor.
Psa	140	6	Prăbuşească-se de pe stâncă judecătorii lor. Auzi-se-vor graiurile mele că s-au îndulcit,
Psa	140	7	Ca o brazdă de pământ s-au rupt pe pământ, risipitu-s-au oasele lor lângă iad.
Psa	140	8	Căci către Tine, Doamne, Doamne, ochii mei, spre Tine am nădăjduit, să nu iei sufletul meu.
Psa	140	9	Păzeşte-mă de cursa ce mi-au pus mie şi de smintelile celor ce fac fărădelege.
Psa	140	10	Cădea-vor în mreaja lor păcătoşii, ferit sunt eu până ce voi trece.
Psa	141	1	Cu glasul meu către Domnul am strigat, cu glasul meu către Domnul m-am rugat.
Psa	141	2	Vărsa-voi înaintea Lui rugăciunea mea, necazul meu înaintea Lui voi spune.
Psa	141	3	Când lipsea dintru mine duhul meu, Tu ai cunoscut cărările mele. În calea aceasta în care am umblat, ascuns-au cursă mie.
Psa	141	4	Luat-am seama de-a dreapta şi am privit şi nu era cine să mă cunoască. Pierit-a fuga de la mine şi nu este cel ce caută sufletul meu.
Psa	141	5	Strigat-am către Tine, Doamne, zis-am: «Tu eşti nădejdea mea, partea mea eşti în pământul celor vii».
Psa	141	6	Ia aminte la rugăciunea mea, că m-am smerit foarte. Izbăveşte-mă de cei ce mă prigonesc, că s-au întărit mai mult decât mine.
Psa	141	7	Scoate din temniţă sufletul meu, ca să laude numele Tău, Doamne. Pe mine mă aşteaptă drepţii, până ce-mi vei răsplăti mie.
Psa	142	1	Doamne, auzi rugăciunea mea, ascultă cererea mea întru credincioşia Ta, auzi-mă întru dreptatea Ta.
Psa	142	2	Să nu intri la judecată cu robul Tău, că nimeni din cei vii nu-i drept înaintea Ta.
Psa	142	3	Vrăjmaşul prigoneşte sufletul meu şi viaţa mea o calcă în picioare; făcutu-m-a să locuiesc în întuneric ca morţii cei din veacuri.
Psa	142	4	Mâhnit e duhul în mine şi inima mea încremenită înlăuntrul meu.
Psa	142	5	Adusu-mi-am aminte de zilele cele de demult; cugetat-am la toate lucrurile Tale, la faptele mâinilor Tale m-am gândit.
Psa	142	6	Întins-am către Tine mâinile mele, sufletul meu ca un pământ însetoşat.
Psa	142	7	Degrab auzi-mă, Doamne, că a slăbit duhul meu. Nu-Ți întoarce faţa Ta de la mine, ca să nu mă asemăn celor ce se coboară în mormânt.
Psa	142	8	Fă să aud dimineaţa mila Ta, că la Tine îmi este nădejdea. Arată-mi calea pe care voi merge, că la Tine am ridicat sufletul meu.
Psa	142	9	Scapă-mă de vrăjmaşii mei, că la Tine alerg, Doamne.
Psa	142	10	Învaţă-mă să fac voia Ta, că Tu eşti Dumnezeul meu. Duhul Tău cel bun să mă povăţuiască la pământul dreptăţii.
Psa	142	11	Pentru numele Tău, Doamne, dăruieşte-mi viaţă. Întru dreptatea Ta scoate din necaz sufletul meu.
Psa	142	12	Fă bunătate de stârpeşte pe vrăjmaşii mei şi pierde pe toţi cei ce necăjesc sufletul meu, că eu sunt robul Tău.
Psa	143	1	Binecuvântat este Domnul Dumnezeul meu, Cel ce învaţă mâinile mele la luptă şi degetele mele la război.
Psa	143	2	Mila mea şi scăparea mea, Sprijinitorul meu şi Izbăvitorul meu, Apărătorul meu, şi în El am nădăjduit, Cel ce supune pe poporul meu sub mine.
Psa	143	3	Doamne, ce este omul că Te-ai făcut cunoscut lui, sau fiul omului că-l socoteşti pe el?
Psa	143	4	Omul cu deşertăciunea se aseamănă; zilele lui ca umbra trec.
Psa	143	5	Doamne, pleacă cerurile şi Te pogoară, atinge-Te de munţi şi fă-i să fumege.
Psa	143	6	Cu fulger fulgeră-i şi-i risipeşte! Trimite săgeţile Tale şi tulbură-i!
Psa	143	7	Trimite mâna Ta dintru înălţime; scoate-mă şi mă izbăveşte de ape multe, din mâna străinilor,
Psa	143	8	A căror gură a grăit deşertăciune şi dreapta lor e dreapta nedreptăţii.
Psa	143	9	Dumnezeule, cântare nouă Îţi voi cânta Ție; în psaltire cu zece strune Îţi voi cânta Ție,
Psa	143	10	Celui ce dai mântuire împăraţilor, Celui ce izbăveşti pe David, robul Tău, din robia cea cumplită.
Psa	143	11	Izbăveşte-mă şi mă scoate din mâna străinilor, a căror gură a grăit deşertăciune şi dreapta lor e dreapta nedreptăţii,
Psa	143	12	Ai căror fii sunt ca nişte odrasle tinere, crescute în tinereţile lor; fiicele lor înfrumuseţate şi împodobite ca chipurile templului.
Psa	143	13	Cămările lor pline, vărsându-se din una în alta. Oile lor cu mulţi miei, umplând drumurile când ies;
Psa	143	14	Boii lor sunt graşi. Nu este gard căzut, nici spărtură, nici strigare în uliţele lor.
Psa	143	15	Au fericit pe poporul care are aceste bunătăţi. Dar fericit este poporul acela care are pe Domnul ca Dumnezeu al său.
Psa	144	1	Înălţa-Te-voi Dumnezeul meu, Împăratul meu, şi voi binecuvânta numele Tău în veac şi în veacul veacului.
Psa	144	2	În toate zilele Te voi binecuvânta şi voi lăuda numele Tău în veac şi în veacul veacului.
Psa	144	3	Mare este Domnul şi lăudat foarte şi măreţia Lui nu are sfârşit.
Psa	144	4	Neam şi neam vor lăuda lucrurile Tale şi puterea Ta o vor vesti.
Psa	144	5	Măreţia slavei sfinţeniei Tale vor grăi şi minunile Tale vor istorisi
Psa	144	6	Şi puterea lucrurilor Tale înfricoşătoare vor spune şi slava Ta vor povesti.
Psa	144	7	Pomenirea mulţimii bunătăţii Tale vor vesti şi de dreptatea Ta se vor bucura.
Psa	144	8	Îndurat şi milostiv este Domnul, îndelung-răbdător şi mult-milostiv.
Psa	144	9	Bun este Domnul cu toţi şi îndurările Lui peste toate lucrurile Lui.
Psa	144	10	Să Te laude pe Tine, Doamne, toate lucrurile Tale şi cuvioşii Tăi să Te binecuvânteze.
Psa	144	11	Slava împărăţiei Tale vor spune şi de puterea Ta vor grăi.
Psa	144	12	Ca să se facă fiilor oamenilor cunoscută puterea Ta şi slava măreţiei împărăţiei Tale.
Psa	144	13	Împărăţia Ta este împărăţia tuturor veacurilor, iar stăpânirea Ta din neam în neam. Credincios este Domnul intru cuvintele Sale şi cuvios întru toate lucrurile Sale.
Psa	144	14	Domnul sprijină pe toţi cei ce cad şi îndreaptă pe toţi cei gârboviţi.
Psa	144	15	Ochii tuturor spre Tine nădăjduiesc şi Tu le dai lor hrană la bună vreme.
Psa	144	16	Deschizi Tu mâna Ta şi de bunăvoinţă saturi pe toţi cei vii.
Psa	144	17	Drept este Domnul în toate căile Lui şi cuvios în toate lucrurile Lui.
Psa	144	18	Aproape este Domnul de toţi cei ce-L cheamă pe El, de toţi cei ce-L cheamă pe El întru adevăr.
Psa	144	19	Voia celor ce se tem de El o va face şi rugăciunea lor o va auzi şi-i va mântui pe dânşii.
Psa	144	20	Domnul păzeşte pe toţi cei ce-L iubesc pe El şi pe toţi păcătoşii îi va pierde.
Psa	144	21	Lauda Domnului va grăi gura mea şi să binecuvinteze tot trupul numele cel sfânt al Lui, în veac şi în veacul veacului.
Psa	145	1	Laudă, suflete al meu, pe Domnul.
Psa	145	2	Lăuda-voi pe Domnul în viaţa mea, cânta-voi Dumnezeului meu cât voi trăi.
Psa	145	3	Nu vă încredeţi în cei puternici, în fiii oamenilor, în care nu este izbăvire.
Psa	145	4	Ieşi-va duhul lor şi se vor întoarce în pământ. În ziua aceea vor pieri toate gândurile lor.
Psa	145	5	Fericit cel ce are ajutor pe Dumnezeul lui Iacov, nădejdea lui, în Domnul Dumnezeul lui,
Psa	145	6	Cel ce a făcut cerul şi pământul, marea şi toate cele din ele; Cel ce păzeşte adevărul în veac;
Psa	145	7	Cel ce face judecată celor năpăstuiţi, Cel ce dă hrană celor flămânzi. Domnul dezleagă pe cei ferecaţi în obezi;
Psa	145	8	Domnul îndreaptă pe cei gârboviţi, Domnul înţelepţeşte orbii, Domnul iubeşte pe cei drepţi;
Psa	145	9	Domnul păzeşte pe cei străini; pe orfani şi pe văduvă va sprijini şi calea păcătoşilor o va pierde.
Psa	145	10	Împărăţi-va Domnul în veac, Dumnezeul tău, Sioane, în neam şi în neam.
Psa	146	1	Lăudaţi pe Domnul, că bine este a cânta; Dumnezeului nostru plăcută Îi este cântarea.
Psa	146	2	Când va zidi Ierusalimul, Domnul va aduna şi pe cei risipiţi ai lui Israel;
Psa	146	3	Cel ce vindecă pe cei zdrobiţi cu inima şi leagă rănile lor
Psa	146	4	Cel ce numără mulţimea stelelor şi dă tuturor numele lor.
Psa	146	5	Mare este Domnul nostru şi mare este tăria Lui şi priceperea Lui nu are hotar.
Psa	146	6	Domnul înalţă pe cei blânzi şi smereşte pe cei păcătoşi până la pământ.
Psa	146	7	Cântaţi Domnului cu cântare de laudă; cântaţi Dumnezeului nostru în alăută;
Psa	146	8	Celui ce îmbracă cerul cu nori, Celui ce găteşte pământului ploaie, Celui ce răsare în munţi iarbă şi verdeaţă spre slujba oamenilor;
Psa	146	9	Celui ce dă animalelor hrana lor şi puilor de corb, care Îl cheamă pe El.
Psa	146	10	Nu în puterea calului este voia Lui, nici în cel iute la picior bunăvoinţa Lui.
Psa	146	11	Bunăvoinţa Domnului este în cei ce se tem de El şi în cei ce nădăjduiesc în mila Lui.
Psa	147	1	Laudă, Ierusalime, pe Domnul, laudă pe Dumnezeul tău, Sioane,
Psa	147	2	Că a întărit stâlpii porţilor tale, a binecuvântat pe fiii tăi, în tine.
Psa	147	3	Cel ce pune la hotarele tale pace şi cu fruntea grâului te-a săturat,
Psa	147	4	Cel ce trimite cuvântul Său pământului; repede aleargă cuvântul Lui;
Psa	147	5	Cel ce dă zăpada ca lâna, Cel ce presară negura ca cenuşa,
Psa	147	6	Cel ce aruncă gheaţa Lui, ca bucăţelele de pâine; gerul Lui cine-l va suferi?
Psa	147	7	Va trimite cuvântul Lui şi le va topi; va sufla Duhul Lui şi vor curge apele.
Psa	147	8	Cel ce vesteşte cuvântul Său lui Iacov, îndreptările şi judecăţile Sale lui Israel.
Psa	147	9	N-a făcut aşa oricărui neam şi judecățile Sale nu le-a arătat lor.
Psa	148	1	Lăudaţi pe Domnul din ceruri, lăudaţi-L pe El întru cele înalte.
Psa	148	2	Lăudaţi-L pe El toţi îngerii Lui, lăudaţi-L pe El toate puterile Lui.
Psa	148	3	Lăudaţi-L pe El soarele şi luna, lăudaţi-L pe El toate stelele şi lumina.
Psa	148	4	Lăudaţi-L pe El cerurile cerurilor şi apa cea mai presus de ceruri,
Psa	148	5	Să laude numele Domnului, că El a zis şi s-au făcut, El a poruncit şi s-au zidit.
Psa	148	6	Pusu-le-ai pe ele în veac şi în veacul veacului; lege le-a pus şi nu o vor trece.
Psa	148	7	Lăudaţi pe Domnul toţi cei de pe pământ, balaurii şi toate adâncurile;
Psa	148	8	Focul, grindina, zăpada, gheaţa, viforul, toate îndepliniţi cuvântul Lui;
Psa	148	9	Munţii şi toate dealurile, pomii cei roditori şi toţi cedrii;
Psa	148	10	Fiarele şi toate animalele, târâtoarele şi păsările cele zburătoare;
Psa	148	11	Împăraţii pământului şi toate popoarele, căpeteniile şi toţi judecătorii pământului;
Psa	148	12	Tinerii şi fecioarele, bătrânii cu tinerii,
Psa	148	13	Să laude numele Domnului, că numai numele Lui s-a înălţat. Lauda Lui pe pământ şi în cer.
Psa	148	14	Şi va înălţa puterea poporului Lui. Cântare tuturor cuvioşilor Lui, fiilor lui Israel, poporului ce se apropie de El.
Psa	149	1	Cântaţi Domnului cântare nouă, lauda Lui în adunarea celor cuvioşi.
Psa	149	2	Să se veselească Israel de Cel ce l-a făcut pe el şi fiii Sionului să se bucure de Împăratul lor.
Psa	149	3	Să laude numele Lui în horă; în timpane şi în psaltire să-I cânte Lui.
Psa	149	4	Că iubeşte Domnul poporul Său şi va învăţa pe cei blânzi şi-i va izbăvi.
Psa	149	5	Se vor lăuda cuvioşii întru slavă şi se vor bucura în aşternuturile lor.
Psa	149	6	Laudele Domnului în gura lor şi săbii cu două tăişuri în mâinile lor,
Psa	149	7	Ca să se răzbune pe neamuri şi să pedepsească pe popoare,
Psa	149	8	Ca să lege pe împăraţii lor în obezi şi pe cei slăviţi ai lor în cătuşe de fier,
Psa	149	9	Ca să facă între dânşii judecată scrisă. Slava aceasta este a tuturor cuvioşilor Săi.
Psa	150	1	Lăudaţi pe Domnul întru sfinţii Lui; lăudaţi-L pe El întru tăria puterii Lui.
Psa	150	2	Lăudaţi-L pe El întru puterile Lui; lăudaţi-L pe El după mulţimea slavei Lui.
Psa	150	3	Lăudaţi-L pe El în glas de trâmbiţă; lăudaţi-L pe El în psaltire şi în alăută.
Psa	150	4	Lăudaţi-L pe El în timpane şi în horă; lăudaţi-L pe El în strune şi organe.
Psa	150	5	Lăudaţi-L pe El în chimvale bine răsunătoare; lăudaţi-L pe El în chimvale de strigare.
Psa	150	6	Toată suflarea să laude pe Domnul!
Psa	151	1	Mic eram între fraţii mei şi tânăr în casa tatălui meu; păşteam oile tatălui meu.
Psa	151	2	Mâinile mele au făcut harpa şi degetele mele au întocmit psaltirea.
Psa	151	3	Şi cine va vesti Domnului meu? Însuşi Domnul, Însuşi va auzi.
Psa	151	4	El a trimis pe îngerul Lui şi m-a luat de la oile tatălui meu şi m-a uns cu untdelemnul ungerii Lui.
Psa	151	5	Fraţii mei erau buni şi mari şi nu a binevoit întru dânşii Domnul.
Psa	151	6	Ieşit-am în întâmpinarea celui de alt neam şi m-a blestemat cu idolii lui.
Psa	151	7	Iar eu, smulgându-i sabia, i-am taiat capul şi am ridicat ocara de pe fii lui Israel.
